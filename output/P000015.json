{
    "version": "P000015",
    "reviewed_text": [
        [
            "རྒྱུད་གསང་བ་སྙིང་པོ། །",
            " མཛད་པ་པོ། ",
            "༄༅། །རྒྱུད་ཐམས་ཅད་ཀྱི་རྒྱལ་པོ་དཔལ་སྒྱུ་འཕྲུལ་རྩ་བའི་རྒྱུད་གསང་བ་སྙིང་པོ་བཞུགས་སོ།། ",
            "དེ་ལ་འདིར་ཐེག་པ་ཐམས་ཅད་ཀྱི་ཡང་རྩེ། ",
            "ལུང་ཐམས་ཅད་ཀྱི་འབྱུང་ཁུངས། ",
            "དུས་གསུམ་སངས་རྒྱས་ཐམས་ཅད་ཀྱི་ཐེག་པའི་ཉེ་ལམ་ཆེན་པོ། ",
            "གསང་བ་བས་ཀྱང་ཆེས་ཤིན་ཏུ་གསང་བ། །",
            "དཔལ་གསང་བའི་སྙིང་པོ་དེ་ཁོ་ན་ངེས་པའི་རྒྱུད་ཀྱི་རྒྱལ་པོ་ཆེན་པོ་འཆད་པ་ལ་གསུམ་།",
            "བརྗོད་བྱ་རྟོགས་པའི་ཡན་ལག་ཏུ་མཚན་གྱི་དོན་བཤད་པ། ",
            "བརྗོད་བྱ་ཉིད་གསལ་བར་སྟོན་པ་རྒྱུད་ཀྱི་དོན་དངོས་བཤད་པ། ",
            "ཡོངས་སུ་རྫོགས་པ་འཇུག་གི་དོན་བཤད་པའོ།།",
            "དང་པོ་",
            "༼བརྗོད་བྱ་རྟོགས་པའི་ཡན་ལག་ཏུ་མཚན་གྱི་དོན་བཤད་པ་༽ལ་གཉིས་།",
            "མཚན་དོན་དངོས་དང༌། ",
            "ཕྱག་གིས་མཆོད་པར་བརྗོད་པའོ།།",
            "དང་པོ་༼མཚན་དོན་དངོས་༽ནི། ",
            "བོད་སྐད་དུ། ",
            "གསང་བའི་སྙིང་པོ་དེ་ཁོ་ན་ཉིད་ངེས་པའོ།།",
            ""
        ],
        [
            "གཉིས་པ་༼ཕྱག་གིས་མཆོད་པར་བརྗོད་པ་༽ནི། ",
            "བཅོམ་ལྡན་འདས་དཔལ་ཀུན་ཏུ་བཟང་པོ་ལ་ཕྱག་འཚལ་ལོ། །",
            " ལེའུ་དང་པོ། ",
            "བརྗོད་བྱ་ཉིད་གསལ་བར་སྟོན་པ་རྒྱུད་ཀྱི་དོན་དངོས་ལ་གསུམ་།",
            "གཞི་རང་བཞིན་ལྷུན་གྱིས་གྲུབ་པའི་དཀྱིལ་འཁོར་ཐུགས་རྗེའི་",
            "ངང་ལས་འཆར་ཚུལ་བསྟན་པ། ",
            "དེ་ལས་ཞི་ཁྲོ་གཉིས་ཀྱི་དཀྱིལ་འཁོར་ཇི་ལྟར་འཕྲོས་ཚུལ་བསྟན་པ། ",
            "རྒྱུད་དམ་པར་གདམས་ནས་རྗེས་འཇུག་ལ་གཏད་ཚུལ་བསྟན་པའོ།།",
            "དང་པོ་༼གཞི་རང་བཞིན་ལྷུན་གྱིས་གྲུབ་པའི་དཀྱིལ་འཁོར་ཐུགས་རྗེའི་ངང་ལས་",
            "འཆར་ཚུལ་བསྟན་པ་༽ལ་གསུམ་།",
            "ཆོས་སྐུའི་སྟོན་པ་ཉིད་དབྱིངས་ལས་མ་གཡོས་པར་ལྷུན་སྟུག་པོ་བཀོད་པའི་",
            "ཞིང་དུ་རྡོ་རྗེ་དབྱིངས་ཀྱི་དཀྱིལ་འཁོར་རང་སྣང་བར་ཇི་ལྟར་བཀོད་པའི་ཚུལ། ",
            "སྟོན་པ་ཉིད་རིགས་ལྔར་བཞེངས་པའི་ཐུགས་རང་བྱུང་གི་ཡེ་ཤེས་གཉིས་སུ་མེད་པས་",
            "ཆོས་ཐམས་ཅད་ཡེ་ནས་སངས་རྒྱས་པར་ཆེད་དུ་བརྗོད་ཅིང་ཐུགས་རྗེ་གཡོ་བའི་ཚུལ། ",
            "ཐུགས་རྗེ་རང་བཞིན་ཆོས་ཉིད་ལས་",
            "མ་གཡོས་བཞིན་དུ་རྣམ་པས་འཇིག་རྟེན་ན་སྒྲོན་མ་བཀོད་དེ་",
            "ཆོས་ཐམས་ཅད་གཏན་ལ་དབབ་པའི་ཚུལ་ལོ། །",
            "དང་པོ་༼ཆོས་སྐུའི་སྟོན་པ་ཉིད་དབྱིངས་ལས་མ་གཡོས་པར་",
            "ལྷུན་སྟུག་པོ་བཀོད་པའི་ཞིང་དུ་རྡོ་རྗེ་དབྱིངས་ཀྱི་དཀྱིལ་འཁོར་རང་སྣང་བར་",
            "ཇི་ལྟར་བཀོད་པའི་ཚུལ་༽ལ་གསུམ་།",
            "ཕུན་སུམ་ཚོགས་པའི་གླེང་གཞི་མདོར་བསྟན་པ༌། ",
            "དེའི་རང་བཞིན་རྒྱས་པར་བཤད་པ། ",
            "ཡེ་ཤེས་ཀྱི་རང་སྣང་བཀོད་པར་དོན་བསྡུ་བའོ།།",
            ""
        ],
        [
            "དང་པོ་",
            "༼ཕུན་སུམ་ཚོགས་པའི་གླེང་གཞི་མདོར་བསྟན་པ༌༽ལ་གསུམ་།",
            "ཕྱི་རྒྱུད་འབྱུང་བ་གླེང་གཞིའི་ཚུལ་དུ་བཤད་པ། ",
            "ནང་ལྟར་བཀོད་པ་བྱང་ཆུབ་སེམས་སུ་བཤད་པ། ",
            "གསང་བ་འོད་གསལ་ལྟར་བཤད་པའོ།། ",
            "འདི་སྐད་བཤད་པའི་དུས་།",
            "གཉིས་པ་དེ་རྒྱས་པར་བཤད་པ་ལ་གཉིས། ",
            "སྟོན་པའི་ངོ་བོ་ལོངས་སྤྱོད་རྫོགས་པའི་རང་བཞིན་མདོར་བསྟན་པ་དང༌། ",
            "དེའི་དབྱེ་བ་རྒྱས་པར་བཤད་པའོ།།",
            "དང་པོ་༼སྟོན་པའི་ངོ་བོ་ལོངས་སྤྱོད་རྫོགས་པའི་རང་བཞིན་མདོར་བསྟན་པ་༽ནི། ",
            "དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས། ",
            "ལོངས་སྤྱོད་ཆེན་པོ་ཕྱོགས་བཅུ་དུས་བཞིའི་",
            "དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་བདག་ཉིད། ",
            "མ་ལུས་མི་ལུས་ལུས་པ་མེད་པ་ཐམས་ཅད་དང་",
            "སོ་སོ་མ་ཡིན་ཐ་མི་དད་དབྱེར་མེད་པའི་རང་བཞིན་།",
            "གཉིས་པ་",
            "༼དབྱེ་བ་རྒྱས་པར་བཤད་པ༽ལ་གསུམ། ",
            "གནས་དང༌། ",
            "སྟོན་པ་དང༌། ",
            "འཁོར་ཕུན་སུམ་ཚོགས་པ་རྒྱས་པར་བཤད་པའོ།།",
            ""
        ],
        [
            "དང་པོ་༼གནས་༽ལ་གསུམ། ལོངས་སྤྱོད་རྫོགས་པ་སྐུའི་ཞིང་ཁམས་དང༌། ",
            "གཞལ་ཡས་ཁང་དང༌། ",
            "བཀོད་པ་ཕུན་སུམ་ཚོགས་པའོ།།",
            "དང་པོ་༼ལོངས་སྤྱོད་རྫོགས་པ་སྐུའི་ཞིང་ཁམས་༽ནི། ",
            "འོག་མིན་གྱི་གནས་མཐའ་དང་དབུས་མེད་པ་།",
            "གཞི་ཚད་མེད་པའི་ཡེ་ཤེས་ཀྱི་འཁོར་ལོ་གསལ་བ་།",
            "གཉིས་པ་༼གཞལ་ཡས་ཁང་༽ནི། ",
            "ཡེ་ཤེས་རིན་པོ་ཆེ་འབར་བའི་གཞལ་ཡས་ཁང༌། ",
            "རྒྱ་ཕྱོགས་བཅུར་ཡོངས་སུ་མ་ཆད་པ། ",
            "ཡོན་ཏན་དཔག་ཏུ་མེད་པར་རྒྱས་པའི་ཕྱིར་གྲུ་བཞིར་གྱུར་པ། ",
            "ལྷག་པའི་ཡེ་ཤེས་རིན་པོ་ཆེའི་གློ་འབུར་གྱིས་མཛེས་པ། ",
            "རྩེ་མོ་ཕྱོགས་བཅུ་དུས་བཞིའི་",
            "སངས་རྒྱས་ཀྱི་དཀྱིལ་འཁོར་མ་ལུས་པ་ཐམས་ཅད། ",
            "སོ་སོ་མ་ཡིན་ངོ་བོ་ཉིད་གཅིག་པའི་ཡེ་ཤེས་ཀུན་ཏུ་འཁྱིལ་བ། ",
            "ཡེ་ཤེས་བསམ་གྱིས་མི་ཁྱབ་པའི་རིན་པོ་ཆེའི་དབྱིབས་དང༌། ",
            "ཁ་དོག་ལ་སོགས་པ་རྣམ་པ་ཐ་དད་པའི་",
            "བྱེ་བྲག་དང་ཁྱད་པར་དུ་གྱུར་པ། ",
            "སྤགས་པ། ",
            "ཚད་དཔག་ཏུ་མེད་པ། ",
            "གསུམ་པ་༼བཀོད་པ་ཕུན་སུམ་ཚོགས་པ་༽ལ་གཉིས། ",
            "རྒྱན་དང་ཁྲིའི་བཀོད་པ་ཕུན་སུམ་ཚོགས་པའོ།།",
            "དང་པོ་༼རྒྱན་༽ནི། ཡེ་ཤེས་རིན་པོ་ཆེ་སྣ་ཚོགས་ཀྱི་ཕྲེང་བ་དང༌། ",
            "ཆུན་འཕྱང་དང༌། ",
            "ཤར་བུའི་རྒྱན་དང༌། ",
            "གཟུགས་སྣ་ཚོགས་དང༌། ",
            "སྒྲ་སྣ་ཚོགས་དང༌། ",
            "དྲི་སྣ་ཚོགས་དང༌། ",
            "རོ་སྣ་ཚོགས་དང༌། ",
            "རེག་བྱ་སྣ་ཚོགས་ཀྱིས་ཕྱོགས་བཅུར་འཁྲིགས་པར་རང་བྱུང་།",
            "མི་སྒྲིབ་པར་གསལ་བའི་རྒྱན་བསམ་གྱིས་མི་ཁྱབ་པས་བཀླུབས་པ། ",
            "རྣམ་པར་ཐར་བ་བཞིའི་སྒོ་ནས་འཇུག་པའི་སྒོ་ཁྱུད་ཅན། ",
            "རྣམ་པར་ཐར་བ་བརྒྱད་ཀྱི་རྟ་བབས་དང་ལྡན་པ། ",
            "ཕྱི་དང་ནང་མེད་པ་ཀུན་ཏུ་ཡང་ནང་དུ་གྱུར་པ་།",
            ""
        ],
        [
            "གཉིས་པ་",
            "༼ཁྲིའི་བཀོད་པ་ཕུན་སུམ་ཚོགས་པ་༽ནི། ",
            "མི་འཇིགས་པ་སེང་གེའི་ཁྲི་དང༌། ",
            "སྟོབས་གླང་པོ་ཆེའི་ཁྲི་དང༌། ",
            "རྫུ་འཕྲུལ་རྟའི་ཁྲི་དང༌། ",
            "དབང་རྨ་བྱའི་ཁྲི་དང༌། ",
            "ཐོགས་པ་མེད་པ་ནམ་མཁའ་ལྡིང་གི་ཁྲི་དང༌། ",
            "རང་བཞིན་གྱིས་འོད་གསལ་བ་ཉི་ཟླའི་དཀྱིལ་འཁོར་དང༌། ",
            "གོས་པ་མེད་པ་པདྨ་རིན་པོ་ཆེའི་གདན་།",
            "གཉིས་པ་སྟོན་པ་ཕུན་སུམ་ཚོགས་པ་རྒྱས་པར་བཤད་པ་ལ་གཉིས་།",
            "གཙོ་བོ་བཞུགས་ཚུལ་དང་ཕྱག་མཚན་ཐུན་མོང་དུ་བསྟན་པ་དང༌། ",
            "ཡབ་ཡུམ་སོ་སོར་བཤད་པའོ།།",
            "དང་པོ་",
            "༼གཙོ་བོ་བཞུགས་ཚུལ་དང་ཕྱག་མཚན་ཐུན་མོང་དུ་བསྟན་པ་༽ནི། ",
            "སྐུ་མདུན་དང་རྒྱབ་མེད་པ། ",
            "ཐམས་ཅད་དུ་ཞལ་ཐལ་ལེ་བར་གསལ་ཞིང་",
            "མཚན་དང་དཔེ་བྱད་དང་ལྡན་པ། ",
            "བསམ་གྱིས་མི་ཁྱབ་པ་ཐམས་ཅད་དུ། ",
            "སྐུ་གསུང་ཐུགས་སྣ་ཚོགས་པར་ཀུན་ཏུ་སྣང་བ། ",
            "ཐབས་དང་ཤེས་རབ་ཀྱི་ཞབས་གཉིས་མཉམ་པའི་",
            "བརྟུལ་ཞུགས་ཀྱི་སྐྱིལ་མོ་ཀྲུང་དུ་བཞུགས་པ། ",
            "ཡེ་ཤེས་དྲུག་གི་ཕྱག་ཡེ་ཤེས་རིན་པོ་ཆེའི་ཕྱག་རྒྱ་འབར་བ་ཅན། ",
            "སྐུ་གསུང་ཐུགས་བསམ་གྱིས་མི་ཁྱབ་པའི་དབུ་གསུམ་དང་ལྡན་པ། ",
            "གཉིས་པ་",
            "༼ཡབ་ཡུམ་སོ་སོར་བཤད་པ་༽ལ་གཉིས། ",
            "དབྱིངས་ངོ་བོ་ཉིད་ཀྱི་གཙོ་བོ་དང༌། ",
            "རང་བཞིན་ཐ་མི་དད་པའི་འཁོར་ལོ། །",
            "དང་པོ་",
            "༼དབྱིངས་ངོ་བོ་ཉིད་ཀྱི་གཙོ་བོ་༽ནི། ",
            "བཅོམ་ལྡན་འདས་དེ་བཞིན་གཤེགས་པ་རྣམ་པར་ཤེས་པའི་རྒྱལ་པོ་དང༌། ",
            "དེ་བཞིན་གཤེགས་པ་གཟུགས་ཀྱི་རྒྱལ་པོ་དང༌། ",
            "དེ་བཞིན་གཤེགས་པ་ཚོར་བའི་རྒྱལ་པོ་དང༌། ",
            "དེ་བཞིན་གཤེགས་པ་འདུ་ཤེས་ཀྱི་རྒྱལ་པོ་དང༌། ",
            "དེ་བཞིན་གཤེགས་པ་འདུ་བྱེད་ཀྱི་རྒྱལ་པོ་དང༌། ",
            "དེ་དག་ཀུན་ཀྱང་མཐིང་ག་དང༌། ",
            "དཀར་པོ་དང༌། ",
            "སེར་པོ་དང༌། ",
            "ལེ་བརྒན་དང༌། ",
            "ལྗང་གུའི་མདོག་ཏུ་འཚེར་བ། ",
            "དེ་དག་གི་ཡུམ་ནི། ",
            "བཙུན་མོ་དམ་པ་སྣང་བའི་དབྱིངས་དང༌། ",
            "སྲ་བའི་དབྱིངས་དང༌། ",
            "མཉེན་པའི་དབྱིངས་དང༌། ",
            "དྲོ་བའི་དབྱིངས་དང༌། ",
            "བསྐྱོད་པའི་དབྱིངས་ལ་སོགས་པ་བཙུན་མོའི་ཚོགས་དང་",
            "གཉིས་སུ་མེད་པར་ཆོས་ཀྱི་དབྱིངས་ཀུན་ཏུ་མཐའ་ཡས་པར་ཁྱབ་པ་ནི། ",
            "འདི་ལྟ་།",
            "དཔེར་ན་ཏིལ་གྱི་གོང་བུ་བཞིན་དུ་གང་ནས་ཁྱབ་པར་བཞུགས་སོ།།",
            ""
        ],
        [
            "གཉིས་པ་རང་བཞིན་གྱི་འཁོར་དངོས་ནི་གོང་དུ་བཤད་",
            "པས་དེ་དང་འབྲེལ་བའི་ཐུགས་རྗེའི་འཁོར་ལ་གསུམ་།",
            "ནང་གི་སེམས་དཔའ་ཡབ་ཡུམ། ",
            "ཕྱིའི་སེམས་དཔའ་ཡབ་ཡུམ། ",
            "སྒོ་བ་ཡབ་ཡུམ་མོ། །",
            "དང་པོ་༼ནང་གི་སེམས་དཔའ་ཡབ་ཡུམ་༽ལ་གཉིས་ལས། ",
            "དང་པོ་ཡབ་བཞི་ནི། ",
            "དེ་ནས་བྱང་ཆུབ་ཆེན་པོ་རྡོ་རྗེ་མཐོང་བ་དང༌། ",
            "བྱང་ཆུབ་ཆེན་པོ་རྡོ་རྗེ་ཐོས་པ་དང༌། ",
            "བྱང་ཆུབ་ཆེན་པོ་རྡོ་རྗེ་སྣོམ་པ་དང༌། ",
            "བྱང་ཆུབ་ཆེན་པོ་རྡོ་རྗེ་མྱོང་བ་དང༌། ",
            "གཉིས་པ་དེ་དག་གི་ཡུམ་བཞི་ནི། ",
            "བཙུན་མོ་མཐོང་བར་བྱ་བ་དང༌། ",
            "མཉན་པར་བྱ་བ་དང༌། ",
            "བསྣམ་པར་བྱ་བ་དང༌། ",
            "མྱོང་བར་བྱ་བའི་ཚོགས་དང༌། ",
            "གཉིས་པ་ཕྱིའི་སེམས་དཔའ་ཡབ་ཡུམ་ལ་གཉིས་ལས། ",
            "དང་པོ་ཡབ་བཞི་ནི། ",
            "བྱང་ཆུབ་ཆེན་པོ་རྡོ་རྗེ་མཐོང་བྱེད་དང༌། ",
            "བྱང་ཆུབ་ཆེན་པོ་རྡོ་རྗེ་ཐོས་བྱེད་དང༌། ",
            "བྱང་ཆུབ་ཆེན་པོ་རྡོ་རྗེ་སྣོམ་བྱེད་དང༌། ",
            "བྱང་ཆུབ་ཆེན་པོ་རྡོ་རྗེ་མྱོང་བྱེད་དང༌། ",
            "གཉིས་པ་དེ་དག་གི་ཡུམ་བཞི་ནི། ",
            "བཙུན་མོ་འདས་པ་དང༌། ",
            "ད་ལྟར་དང༌། ",
            "འབྱུང་བ་དང༌། ",
            "མ་བྱོན་པའི་ཚོགས་དང༌། ",
            "གསུམ་པ་སྒོ་བ་ཡབ་ཡུམ་ལ་གཉིས་ལས། ",
            "དང་པོ་ཡབ་བཞི་ནི། ",
            "འཇོམས་པ་ཆེན་པོ་རྡོ་རྗེ་རེག་པ་དང༌། ",
            "འཇོམས་པ་ཆེན་པོ་རྡོ་རྗེ་རེག་བྱེད་དང༌། །",
            "འཇོམས་པ་ཆེན་པོ་རྡོ་རྗེ་རེག་བྱ་དང༌། །",
            "འཇོམས་པ་ཆེན་པོ་རྡོ་རྗེ་རེག་ཤེས་དང༌། ",
            "གཉིས་པ་དེ་དག་གི་ཡུམ་བཞི་ནི། ",
            "བཙུན་མོ་རྟག་པར་མ་ཡིན་པ་དང༌། །",
            "ཆད་པར་མ་ཡིན་པ་དང༌། ",
            "བདག་ཏུ་མ་ཡིན་པ་དང༌། ",
            "མཚན་མར་མ་ཡིན་པ་ལ་སོགས་པ། ",
            "དེ་ལྟ་བུའི་ཚོགས་བརྗོད་ཀྱིས་མི་ལང་བ་དང་གཉིས་སུ་མེད་པར་བཞུགས་སོ།། ",
            "གསུམ་པ་ཡེ་ཤེས་ཀྱི་རང་སྣང་བཀོད་པས་དོན་བསྡུ་བ་ལ་གཉིས་།",
            "གང་བཀོད་པའི་ངོ་བོ་དང༌། ",
            "ཇི་ལྟར་བཀོད་པའི་ཚུལ་ལོ། །",
            "དང་པོ་༼གང་བཀོད་པའི་ངོ་བོ་༽ནི། ",
            "དེ་ནས་",
            "དེ་བཞིན་གཤེགས་པ་བཙུན་མོའི་ཚོགས་དང་གཉིས་སུ་མེད་པའི་",
            "གསང་བའི་དཀྱིལ་འཁོར་དེ་དག་ཉིད་ཀྱི་གསང་བ་འདི་ཉིད་སྐུ་དང་",
            "གསུང་དང་ཐུགས་དང་ཡོན་ཏན་དང་ཕྲིན་ལས་རྡོ་རྗེ་ལས་ཕྱུང་ངོ༌།། ",
            "གཉིས་པ་༼ཇི་ལྟར་བཀོད་པའི་ཚུལ་༽ལ་གསུམ་།",
            "རང་སྣང་གི་དཀྱིལ་འཁོར་དེ་ཉིད་གང་གི་ངང་ལས་བཀོད་པ། ",
            "ཚུལ་ཇི་ལྟར་སྣང་བ༌། ",
            "དེ་ཉིད་གང་གི་བཞུགས་གནས་ཡིན་པ་ངོས་བཟུང་བའོ།།",
            ""
        ],
        [
            "དང་པོ་",
            "༼རང་སྣང་གི་དཀྱིལ་འཁོར་དེ་ཉིད་གང་གི་ངང་ལས་བཀོད་པ་༽ནི། ",
            "ཨེ་ཨེ་མ་ཨེ་མ་ཧོཿ ",
            "དེ་བཞིན་ཉིད་ཀྱི་དབྱིངས་ཉིད་དབང་སྒྱུར་ཡེ་ཤེས་དཀྱིལ་འཁོར་ཐུགས་རྗེའི་ངང༌། ། ",
            "གཉིས་པ་",
            "༼ཚུལ་ཇི་ལྟར་སྣང་བ༌༽ནི། ",
            "རང་སྣང་བ་ཉིད་ཏིང་འཛིན་གཟུགས་བརྙན་སྒྱུ་མ་རྣམ་དག་གསལ་བ་ནི། །",
            " གསུམ་པ་",
            "༼དེ་ཉིད་གང་གི་བཞུགས་གནས་ཡིན་པ་ངོས་བཟུང་བ་༽ནི། ",
            "སྐུ་གསུང་ཐུགས་དང་ཡོན་ཏན་ཕྲིན་ལས་སེལ་མེད་པ་ཡི་ཡོན་ཏན་ཡིད་བཞིན་རིན་པོ་ཆེ། །",
            "མི་ཟད་པར་ལྡན་རྒྱན་གྱི་འཁོར་ལོ་རྡོ་རྗེ་མཆོག་གི་གནས་ཉིད་དོ།།",
            "ཞེས་རྡོ་རྗེ་གསང་བའི་ཚིག་ཏུའོ། །",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་གླེང་གཞིའི་ལེའུ་སྟེ་དང་པོའོ།།།། ",
            "ལེའུ་གཉིས་པ། ",
            "༈ །།གཉིས་པ་སྟོན་པ་ཉིད་རིགས་ལྔར་བཞེངས་པའི་",
            "ཐུགས་རང་བྱུང་གི་ཡེ་ཤེས་གཉིས་སུ་མེད་པས་",
            "ཆོས་ཐམས་ཅད་ཡེ་ནས་སངས་རྒྱས་པར་ཆེད་དུ་བརྗོད་ཅིང་",
            "ཐུགས་རྗེ་གཡོ་བའི་ཚུལ་བསྟན་པ་ལ་གཉིས་།",
            "དོན་གྱི་དགོངས་པ་གླེང་བསླང་བ་དང༌། ",
            "དེ་མ་རྟོགས་པའི་སེམས་ཅན་ལ་ཐུགས་རྗེས་གཡོ་བའི་ཚུལ་བསྟན་པའོ།།",
            "དང་པོ་",
            "༼དོན་གྱི་དགོངས་པ་གླེང་བསླང་བ་༽ལ་གསུམ། ",
            "ཡབ་ཀྱི་དགོངས་པ་གླེང་བསླང་བ། ",
            "ཡུམ་གྱི་དགོངས་པ་གླེང་བསླང་བ། ",
            "གཉིས་སུ་མེད་པའི་དགོངས་པ་གླེང་བསླང་བའོ།།",
            "དང་པོ་",
            "༼ཡབ་ཀྱི་དགོངས་པ་གླེང་བསླང་བ་༽ལ་གཉིས། ",
            "དགོངས་པ་གླེང་བསླང་བ་ལ་འཇུག་པའི་རྒྱུ་དང༌། ",
            "གླེང་བསླང་བ་དངོས་སོ།།",
            ""
        ],
        [
            "དང་པོ་༼དགོངས་པ་གླེང་བསླང་བ་ལ་འཇུག་པའི་རྒྱུ་༽ནི། ",
            "དེ་ནས་བཅོམ་ལྡན་འདས་བྱེད་པ་པོ་རྡོ་རྗེ་ཡིད་ཀུན་ཏུ་བཟང་པོ། ",
            "ཐམས་ཅད་མ་ལུས་པའི་རང་བཞིན་གྱི་ཚུལ་རྡོ་རྗེས། ",
            "བཙུན་མོ་བྱ་བ་མོ་ཆོས་ཀུན་ཏུ་བཟང་མོ་ལ་འཇུག་པར་གྱུར་ཏོ།།",
            "ཞུགས་པས་ཕྱོགས་བཅུ་དུས་བཞིའི་དེ་བཞིན་གཤེགས་པ་མ་ལུས་པ་",
            "ཐམས་ཅད་གཅིག་གི་རང་བཞིན་དབྱེར་མེད་པས་དེ་བཞིན་གཤེགས་པ་ཉིད། ",
            "དེ་བཞིན་གཤེགས་པ་ཉིད་ལ་ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་༼གླེང་བསླང་བ་དངོས་༽ནི། ",
            "ཨེ་མ་ཧོཿ རྡོ་རྗེ་ཕུང་པོའི་ཡན་ལག་ནི། །",
            "རྗོགས་པའི་སངས་རྒྱས་ལྔ་རུ་གྲགས།།",
            "སྐྱེ་མཆེད་ཁམས་རྣམས་མང་པོ་ཀུན། །",
            "བྱང་ཆུབ་སེམས་དཔའི་དཀྱིལ་འཁོར་ཉིད། །",
            "ས་ཆུ་སྤྱན་དང་མཱ་མ་ཀཱི། །",
            "མེ་རླུང་གོས་དཀར་སྒྲོལ་མ་སྟེ།།",
            "ནམ་མཁའ་དབྱིངས་ཀྱི་དབང་ཕྱུག་མ། །",
            "སྲིད་གསུམ་ཡེ་ནས་སངས་རྒྱས་ཞིང༌།།",
            "ཐམས་ཅད་མ་ལུས་ཆོས་སོ་ཅོག །",
            "སངས་རྒྱས་ཉིད་ལས་གཞན་མ་ཡིན།།",
            ""
        ],
        [
            "སངས་རྒྱས་ཉིད་ལས་གཞན་པའི་ཆོས། །",
            "སངས་རྒྱས་ཉིད་ཀྱིས་མི་བརྙེས་སོ།།",
            "ཞེས་བརྗོད་པས། ",
            "དེ་བཞིན་གཤེགས་པ་ཐམས་ཅད་མཉེས་པར་གྱུར་ཏོ།། ",
            "གཉིས་པ་ཡུམ་གྱི་དགོངས་པ་",
            "ཆོས་ཉིད་སྟོང་པའི་གནས་ལུགས་གཙོ་བོར་གླེང་བསླང་བ་ལའང་གཉིས་།",
            "དགོངས་པས་གླེང་བ་ལ་འཇུག་པའི་རྒྱུ་དང༌། ",
            "གླེང་བསླང་བ་དངོས་སོ།།",
            "དང་པོ་༼དགོངས་པས་གླེང་བ་ལ་འཇུག་པའི་རྒྱུ་༽ནི། ",
            "དེ་ནས་བཙུན་མོ་བྱ་བ་མོ་ཆོས་ཀུན་ཏུ་བཟང་མོ། ",
            "བཅོམ་ལྡན་འདས་ཡིད་ཀུན་ཏུ་བཟང་པོ་དང་གཉིས་སུ་མེད་པར་གྱུར་ནས",
            "ཆེད་དུ་བརྗོད་པ་འདི་བརྗོད་དོ།།",
            ""
        ],
        [
            "གཉིས་པ་",
            "༼གླེང་བསླང་བ་དངོས་༽ནི། ",
            "ཀྱེ་མའོ་ཕྱོགས་བཅུ་སྟོང་ཁམས་ཡེ་ནས་དབེན།།",
            "སྲིད་པ་གསུམ་ཉིད་དག་པའི་ཞིང༌།།",
            "སྙིགས་མ་ལྔ་ཉིད་བདེ་ལྡན་གནས། །",
            "ཕུང་པོ་ལྔ་ཉིད་རྫོགས་སངས་རྒྱས། །",
            "ཐམས་ཅད་མཆོག་གི་སྙིང་པོ་ལས། །",
            "གཞན་དུ་རྒྱལ་བས་ཆོས་མི་བཙལ། །",
            "ཉིད་ལས་གཞན་ཞེས་བྱ་བའི་ཆོས། །",
            "བཙལ་ཀྱང་རྒྱལ་བས་མི་བརྙེས་སོ།།",
            "ཞེས་བརྗོད་པས། ",
            "ཐམས་ཅད་ཡེ་ནས་སངས་རྒྱས་པར་དེ་བཞིན་གཤེགས་པ་ཉིད་ཀྱིས་མཁྱེན་ཏོ།། ",
            "གསུམ་པ་",
            "གཉིས་སུ་མེད་པའི་དགོངས་པ་ལའང་གཉིས་།",
            "དགོངས་པས་གླེང་བ་ལ་འཇུག་པའི་རྒྱུ་དང༌། ",
            "གླེང་བསླང་བ་དངོས་སོ།།",
            ""
        ],
        [
            "དང་པོ་",
            "༼དགོངས་པས་གླེང་བ་ལ་འཇུག་པའི་རྒྱུ་༽ནི། ",
            "དེ་ནས་གཉིས་སུ་མེད་པའི་བདག་ཉིད་ཆེན་པོས་",
            "ཡེ་ནས་སངས་རྒྱས་པའི་སེམས་ཡེ་ཤེས་སུ་བསྐྱེད་པ་འདི་གསུངས་སོ།། ",
            "གཉིས་པ་",
            "༼གླེང་བསླང་བ་དངོས་༽ནི། ",
            "ཨེ་མ་ཧོ་ངོ་མཚར་རྨད་ཀྱི་ཆོས། །",
            "རྫོགས་པའི་སངས་རྒྱས་ཀུན་གྱི་གསང༌།།",
            "སྐྱེ་བ་མེད་ལས་ཐམས་ཅད་སྐྱེས།།",
            "སྐྱེས་པ་ཉིད་ན་སྐྱེ་བ་མེད།།",
            "ཨེ་མ་ཧོ་ངོ་མཚར་རྨད་ཀྱི་ཆོས། །",
            "རྫོགས་པའི་སངས་རྒྱས་ཀུན་གྱི་གསང༌།།",
            "འགག་པ་མེད་ལས་ཐམས་ཅད་འགག།།",
            ""
        ],
        [
            "འགག་པ་ཉིད་ན་འགག་པ་མེད།།",
            "ཨེ་མ་ཧོ་ངོ་མཚར་རྨད་ཀྱི་ཆོས། །",
            "རྫོགས་པའི་སངས་རྒྱས་ཀུན་གྱི་གསང༌།།",
            "གནས་པ་མེད་ལས་ཐམས་ཅད་གནས། །",
            "གནས་པ་ཉིད་ན་གནས་པ་མེད།།",
            "ཨེ་མ་ཧོ་ངོ་མཚར་རྨད་ཀྱི་ཆོས། །",
            "རྫོགས་པའི་སངས་རྒྱས་ཀུན་ཀྱི་གསང༌།།",
            "དམིགས་པ་མེད་ལས་ཐམས་ཅད་དམིགས།།",
            "དམིགས་པ་ཉིད་ན་དམིགས་པ་མེད།།",
            ""
        ],
        [
            "ཨེ་མ་ཧོ་ངོ་མཚར་རྨད་ཀྱི་ཆོས། །",
            "རྫོགས་པའི་སངས་རྒྱས་ཀུན་གྱི་གསང༌།།",
            "འགྲོ་འོང་མེད་ལས་འགྲོ་དང་འོང༌།།",
            "འགྲོ་འོང་ཉིད་ན་འགྲོ་འོང་མེད།།",
            "ཅེས་བརྗོད་པས། ",
            "དེ་བཞིན་གཤེགས་པ་ཐམས་ཅད་དང་",
            "བཙུན་མོའི་ཚོགས་ཐམས་ཅད་ཀྱང་མཉེས་པས་ཁྱབ་པར་གྱུར་ཏོ།། ",
            "གཉིས་པ་",
            "དེ་ཉིད་མ་རྟོགས་པའི་འགྲོ་བ་ལ་ཐུགས་རྗེའི་གཡོ་བའི་ཚུལ་བསྟན་པ་ལ་བཞི་།",
            "ཐུགས་རྗེ་འཇུག་པའི་ཡུལ་སེམས་ཅན་གྱིས་མ་རྟོགས་བར་བསྟན་པ། ",
            "མི་རྟོགས་པའི་རང་བཞིན་བདག་ཏུ་བཟུང་ནས་འཁོར་བར་འཁྲུལ་ཚུལ། ",
            "འཁྲུལ་བར་སྣང་དུས་ཉིད་ནས་བཅིང་གྲོལ་མེད་པའི་དོན་ལས་མ་འདས་པ། ",
            "དེ་ཉིད་བསྟན་པའི་ཕྱིར་ཐུགས་རྗེ་རོལ་པ་འབྱེད་པའི་ཚུལ་ལོ། །",
            "དང་པོ་",
            "༼ཐུགས་རྗེ་འཇུག་པའི་ཡུལ་སེམས་ཅན་གྱིས་མ་རྟོགས་བར་བསྟན་པ༽ལ་གཉིས། ",
            "ཐུགས་རྗེ་འཇུག་པའི་རྒྱུ་དང༌། ",
            "ཇི་ལྟར་འཇུག་པའི་ཡུལ་བསྟན་པའོ།།",
            ""
        ],
        [
            "དང་པོ་༼ཐུགས་རྗེ་འཇུག་པའི་རྒྱུ་༽ནི། ",
            "དེ་ནས་དེ་བཞིན་གཤེགས་པ་ཐམས་ཅད་དང༌། ",
            "བཙུན་མོའི་ཚོགས་ཐམས་ཅད་དང་",
            "བཅས་པས་ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་༼ཇི་ལྟར་འཇུག་པའི་ཡུལ་བསྟན་པ་༽ནི། ",
            "ཨེ་མ་ཧོ་ཡེ་ནས་གསང་བའི་ཆོས། །",
            "སྣ་ཚོགས་སྣང་ལ་རང་བཞིན་གསང༌།།",
            "ངོ་བོ་ཉིད་ཀྱིས་རབ་ཏུ་གསང༌།།",
            "གཞན་དུ་མིན་ལས་ཤིན་ཏུ་གསང༌།།",
            "ཞེས་བརྗོད་པས། གཉིས་པ་འཁྲུལ་ཚུལ་ལའང་གཉིས། །",
            "ཐུགས་རྗེའི་རྒྱུ་བསྟན་པ་དང༌། ",
            "འཁྲུལ་ཚུལ་དངོས་སོ།།",
            "དང་པོ་༼ཐུགས་རྗེའི་རྒྱུ་བསྟན་པ་༽ནི། ",
            "དེ་བཞིན་གཤེགས་པ་ཐམས་ཅད་དང༌། ",
            "ཆོས་ཐམས་ཅད་ཡེ་ནས་སངས་རྒྱས་པའི་ངོ་བོ་ཉིད་དུ་",
            "གཅིག་པའི་མཚན་ཉིད་ཡིན་པས་དབྱེར་མེད་ན",
            ""
        ],
        [
            "འང༌། ",
            "འགྲོ་བའི་རྣམ་པར་རྟོག་པ་མ་རིག་པ་ལས། ",
            "འགྲོ་བ་ལྔའི་རིས་བསམ་གྱིས་མི་ཁྱབ་པར་སྨིན་པ་།",
            "ཐུགས་རྗེ་ཆེན་པོ་སངས་རྒྱས་ཀྱི་ཡེ་ཤེས་ཆེན་པོ་སྐྱེས་།",
            "ཆེད་དུ་བརྗོད་འདི་བརྗོད་དོ།། ",
            "གཉིས་པ་༼འཁྲུལ་ཚུལ་དངོས་༽ནི། ",
            "ཨེ་མ་ཧོ་བདེ་གཤེགས་སྙིང་པོ་ལས། །",
            "རང་གི་རྣམ་རྟོག་ལས་ཀྱིས་སྤྲུལ།།",
            "སྣ་ཚོགས་ལུས་དང་ལོངས་སྤྱོད་དང༌། །",
            "གནས་དང་སྡུག་བསྔལ་ལ་སོགས་པ། །",
            "བདག་དང་བདག་གིར་སོ་སོར་འཛིན།། ",
            "གསུམ་པ་འཁྲུལ་བར་སྣང་དུས་ཉིད་ནས་བཅིང་གྲོལ་མེད་པར་བསྟན་པ་ནི། ",
            "སུས་ཀྱང་མ་བཅིངས་བཅིངས་མེད་དེ།།",
            ""
        ],
        [
            "བཅིང་བར་བྱ་བ་ཡོད་མ་ཡིན།།",
            "རྣམ་རྟོག་བདག་ཏུ་འཛིན་པ་ཡིས། །",
            "ནན་གྱིས་མཁའ་ལ་མདུད་པ་འདོར།། ",
            "བཞི་པ་དེ་ཉིད་བསྟན་པའི་ཕྱིར་ཐུགས་རྗེ་འཕྲོས་ཚུལ་ནི། ",
            "བཅིངས་མེད་རྣམ་པར་གྲོལ་མེད་པའི། །",
            "ཡེ་ནས་ལྷུན་རྫོགས་སངས་རྒྱས་ཆོས། །",
            "བསྟན་ཕྱིར་སྤྲོ་བ་སྣ་ཚོགས་མཛད།།",
            "ཅེས་",
            "དེ་བཞིན་གཤེགས་པ་ཉིད་དེ་བཞིན་གཤེགས་པ་ཉིད་ལ་ཆེད་དུ་གླེང་ངོ༌།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "དོན་དམ་པ་དང་ཀུན་རྫོབ་ཀྱི་བྱང་ཆུབ་སེམས་ཡེ་ཤེས་སུ་བསྐྱེད་པའི་ལེའུ་སྟེ་གཉིས་པའོ།།།། ",
            "ལེའུ་གསུམ་པ། ",
            "༈ །།",
            "དོན་གསུམ་པ་ཐུགས་རྗེའི་རང་བཞིན་ཆོས་ཉིད་ལས་",
            "མ་གཡོས་བཞིན་འཇིག་རྟེན་དུ་སྒྲོན་མ་བཀོད་པས་ཆོས་ཐམས་ཅད་གཏན་ལ་དབབ་པའི་ཚུལ་ལ་གསུམ་།",
            ""
        ],
        [
            "དོན་གྱི་འབྲེལ་དགོད་པ། ",
            "ཚིག་གི་དོན་བཤད་པ། ",
            "སྐབས་ཀྱིས་དོན་བསྡུ་བའོ།།",
            "དང་པོ་",
            "༼དོན་གྱི་འབྲེལ་དགོད་པ་༽ནི། ",
            "དེ་ནས་དེ་བཞིན་གཤེགས་པ་ཐམས་ཅད་ལས། ",
            "ཐུགས་རྗེ་ཆེན་པོའི་བྱིན་གྱིས་བརླབས་ཞེས་བྱ་བའི། ",
            "རིག་པའི་སྐྱེས་བུ་ཐུབ་པ་དྲུག །",
            "དེ་བཞིན་གཤེགས་པའི་སྐུ་དང་གསུང་དང་ཐུགས་རྡོ་རྗེ་ལས་འཐོན་ཏོ།། ",
            "གཉིས་པ་",
            "༼ཚིག་གི་དོན་བཤད་པ་༽ལ་གསུམ། ",
            "འདུལ་བ་བཞིའི་རྣམ་པར་འཕྲུལ་པའི་ཚུལ་སྤྱིར་བསྟན་པ། ",
            "འདུལ་ཡུལ་འགྲོ་བ་དང་ཆོས་ཀྱི་རང་བཞིན་བྱེ་བྲག་ཏུ་བཤད་པ། ",
            "འཁོར་འདས་སེམས་དང་ཡེ་ཤེས་ཀྱི་རང་སྣང་དུ་དོན་བསྡུ་བའོ།།",
            "དང་པོ་",
            "༼འདུལ་བ་བཞིའི་རྣམ་པར་འཕྲུལ་པའི་ཚུལ་སྤྱིར་བསྟན་པ་༽ལ་གཉིས། ",
            "མདོར་བསྟན་པ་དང༌། རྒྱས་པར་བཤད་པའོ།།",
            "དང་པོ་",
            "༼མདོར་བསྟན་པ་༽ནི། ",
            "འཐོན་ནས་ཀྱང་ལས་ཀྱི་དབང་གིས་སྣྲེལ་གཞི་དང་",
            "ཡན་མན་གྱི་འཇིག་རྟེན་དྲུག་གི་ཕྱོགས་བཅུ་མཐའ་ཡས་མུ་མེད་པའི་སྟོང་གསུམ་གྱི་སྟོང་ཆེན་པོ་རེ་རེར། ",
            "ཐུབ་པ་ཆེན་པོ་བཅོམ་ལྡན་འདས་རེ་རེས་",
            "འདུལ་བ་རྣམ་པ་བཞིས་འགྲོ་བ་ལྔའི་དོན་མཛད་དེ",
            "གཉིས་པ་",
            "༼རྒྱས་པར་བཤད་པ་༽ལ་བཞི། ",
            "སྐུ་བསོད་ནམས་ཆེན་པོས་མཛད་པ་ཕུན་སུམ་ཚོགས་པས་འདུལ་བ། ",
            "ཐུགས་མངོན་ཤེས་ཆེན་པོས་མངོན་སུམ་པས་འདུལ་བ། ",
            "བསམ་གྱིས་མི་ཁྱབ་པ་རྫུ་འཕྲུལ་ཆེན་པོས་འདུལ་བ། ",
            "གསུང་ཐེག་པ་ལྔར་སྟོན་པ་རིག་པས་འདུལ་བའོ།།",
            ""
        ],
        [
            "དང་པོ་༼སྐུ་བསོད་ནམས་ཆེན་པོས་མཛད་པ་ཕུན་སུམ་ཚོགས་པས་འདུལ་བ་༽ནི། ",
            "བལྟམས་པ་དང༌། ",
            "རབ་ཏུ་བྱུང་བ་དང༌། ",
            "དཀའ་ཐུབ་མཛད་པ་དང༌། ",
            "སངས་རྒྱས་པ་དང༌། ",
            "བདུད་བཏུལ་བ་དང༌། ",
            "ཆོས་ཀྱི་འཁོར་ལོ་བསྐོར་བ་དང༌། ",
            "ཆོ་འཕྲུལ་ཆེན་པོ་བསྟན་པ་དང༌། ",
            "མྱ་ངན་ལས་འདས་པ་ལ་སོགས་པར་སྟོན་པའི་ཐུབ་པས། ",
            "གཉིས་པ་༼ཐུགས་མངོན་ཤེས་ཆེན་པོས་མངོན་སུམ་པས་འདུལ་བ་༽ནི། ",
            "དུས་གཞི་ཀུན་ཏུ་མཁྱེན་པ་དང༌། ",
            "ཐམས་ཅད་ཀྱི་སེམས་ཀྱི་རྒྱུད་ཀུན་ཏུ་མཁྱེན་པ་དང༌། ",
            "རྫུ་འཕྲུལ་གྱི་སྤྱན་གྱིས་ཐམས་ཅད་ཀུན་ཏུ་གཟིགས་པ་དང༌། ",
            "རྫུ་འཕྲུལ་གྱི་སྙན་གྱིས་ཀུན་ཏུ་གསན་པ་དང༌། ",
            "རྫུ་འཕྲུལ་གྱི་ཆོ་གས་ཀུན་ཏུ་དོན་སྤྱོད་པ་དང༌། ",
            "ཟག་པ་མེད་པ་ཀུན་ཏུ་བཟང་པོའི་སྤྱོད་པ་རྫོགས་པའི་མངོན་པར་ཤེས་པ་ཆེན་པོ་དྲུག་དང༌། ",
            "གསུམ་པ་༼བསམ་གྱིས་མི་ཁྱབ་པ་རྫུ་འཕྲུལ་ཆེན་པོས་འདུལ་བ་༽ནི། ",
            "ཀུན་ཏུ་སྐུ་བསམ་གྱིས་མི་ཁྱབ་པ་དང༌། ",
            "ཀུན་ཏུ་ཐུགས་བསམ་གྱིས་མི་ཁྱབ་པ་དང༌། ",
            "ཀུན་ཏུ་ཞལ་བསམ་གྱིས་མི་ཁྱབ་པ་དང༌། ",
            "ཀུན་ཏུ་གསུང་བསམ་གྱིས་མི་ཁྱབ་པ་དང་ལྡན་པ། ",
            "བསམ་གྱིས་མི་ཁྱབ་པ་གྲངས་མེད་པ་ཕྱོགས་བཅུར་སྣང་བར་གྱུར་ཏོ།། ",
            "བཞི་པ་༼གསུང་ཐེག་པ་ལྔར་སྟོན་པ་རིག་པས་འདུལ་བ་༽ལ་གསུམ་ལས། ",
            "དང་པོ་ཐེག་པའི་དབྱེ་བ་ནི། ",
            "ཐམས་ཅད་ཀྱང་འདི་ལྟ་།",
            "འདུལ་བའི་དབང་གིས་ལྷ་དང་མིའི་ཐེག་པ་དང༌། ",
            "ཉན་ཐོས་ཀྱི་ཐེག་པ་དང༌། ",
            "རང་བྱང་ཆུབ་ཀྱི་ཐེག་པ་དང༌། ",
            "བྱང་ཆུབ་སེམས་དཔའི་ཐེག་པ་དང༌། ",
            "བླ་ན་མེད་པའི་ཐེག་པས། ",
            "གཉིས་པ་གང་གི་གཉེན་པོར་གསུང་ཚུལ་ནི། ",
            "མ་རིག་པའི་རྣམ་པར་རྟོག་པ་ཉོན་མོངས་པ་",
            "སྟོང་ཕྲག་བརྒྱད་ཅུ་རྩ་བཞིའི་གཉེན་པོར། ",
            "ཆོས་སྟོང་ཕྲག་བརྒྱད་ཅུ་རྩ་བཞི་གསུངས་སོ།།",
            "གསུང།",
            "གསུང་བར་འགྱུར་རོ། །",
            " གསུམ་པ་དེ་དག་གི་དོན་བཤད་པ་ནི། ",
            "དེ་དག་ཐམས་ཅད་ཀྱང་གཟུང་བ་དང་འཛིན་པའི་",
            "ཕྱི་ནང་གི་རྟེན་ཅིང་འབྲེལ་བར་འབྱུང་བ་འཛིན་པ་འཁྲུལ་པ་ལས་འདོགས་པ་དང༌། ",
            "ལས་དང་ལས་ཀྱི་འབྲས་བུ་ཆུད་མི་ཟ་བ་དང༌། ",
            "ལས་དང་ལས་ཀྱི་འབྲས་བུས་མི་གོས། ",
            "གོས་པར་མི་།",
            "གོས་སུ་མེད་པར་སྟོན་པའི་མཐར་ཐུག་།",
            ""
        ],
        [
            "གཉིས་པ་གདུལ་ཡུལ་འགྲོ་བ་དང་ཆོས་ཀྱི་རང་བཞིན་བྱེ་བྲག་ཏུ་བཤད་པ་ལ་གཉིས་།",
            "འཁོར་བའི་རང་བཞིན་ཆོས་ཉིད་དུ་བསྟན་པ་དང༌། ",
            "ཆོས་ཀྱི་རང་བཞིན་བརྗོད་མེད་དུ་བསྟན་པའོ།།",
            "དང་པོ་",
            "༼འཁོར་བའི་རང་བཞིན་ཆོས་ཉིད་དུ་བསྟན་པ་༽ལ་དྲུག །",
            "དང་པོ་དོན་གྱི་འབྲེལ་དགོད་པ་ནི། ",
            "དེ་ནས་དེ་བཞིན་གཤེགས་པ་ཐམས་ཅད་ཀྱིས་ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་མ་རིག་པས་འཁོར་བར་སྣང་ཚུལ་ནི། ",
            "ཇི་སྙེད་འཇིག་རྟེན་འཁྲུལ་བའི་ཆོས། །",
            "མ་རིག་རྟོག་པའི་གཟུང་འཛིན་གྱིས། །",
            "ཕྱི་ནང་རྟེན་འབྲེལ་གཉིས་སུ་འཁོར། །",
            "མི་མཐུན་བདེ་སྡུག་མྱོང་བར་འགྱུར།། ",
            "གསུམ་པ་སྣང་དུས་ཉིད་ནས་རང་བཞིན་ཆོས་ཉིད་དུ་བསྟན་པ་ནི། ",
            "རང་བཞིན་ཉིད་ལས་ཉམས་པ་མེད།།",
            "ཡང་དག་སྒྱུ་མའི་ཚུལ་གཉིས་སུ། །",
            "བདག་དང་བདག་གི་གཞན་མེད་དེ།།",
            ""
        ],
        [
            "རྣམ་དག་དབྱིངས་ཉིད་ཚུལ་གཅིག་གོ། ",
            "བཞི་པ་འཁྲུལ་སྣང་སེམས་ཀྱི་ཆོ་འཕྲུལ་དུ་བསྟན་པ་ནི། ",
            "བདག་དང་བདག་གི་གཞན་རྣམས་ནི། །",
            "ལོག་པར་རྟོག་པ་ཙམ་ཉིད་ལས། །ཕྲ་ཞིང་ཟབ་པའང་ཡོད་མ་ཡིན།།",
            "ལོག་རྟོག་ཉིད་ལ་ཉིད་སྤྱོད་པས། །",
            "གཞན་དུ་གཡོ་བ་ཅི་ཡང་མེད།། ",
            "ལྔ་པ་འཁྲུལ་རྟོག་གཞི་མེད་རྩ་བྲལ་དུ་བསྟན་པ་ནི། ",
            "ལོག་རྟོག་རྒྱུ་འབྲས་རྒྱུན་ཉིད་ཀྱང༌། །",
            "གཞི་རྩ་མེད་དབྱིངས་སྐད་ཅིག་མ། །",
            "རྣམ་པར་དག་པའི་དབྱིངས་ཉིད་ཚུལ། །",
            " དྲུག་པ་རྣམ་རྟོག་ཡེ་ཤེས་ཀྱི་རོལ་བར་བསྟན་པ་ནི། ",
            "ཉིད་ལ་དབང་བསྒྱུར་ཉིད་སྤྱོད་ཕྱིར། །",
            "བདག་དང་གཞན་དང་རྟོག་པའི་རྒྱུན། །",
            "རྣམ་དག་བླ་མེད་ཐེག་པའི་མཆོག །",
            " གཉིས་པ་ཆོས་ཀྱི་རང་བཞིན་བརྗོད་དུ་མེད་པར་བསྟན་པ་ལ་དྲུག་།",
            "དང་པོ་ཐེག་པ་བཞིས་ངེས་པར་འབྱུང་བའི་འབྲས་བུ་བླ་ན་མེད་པའི་ཐེག་པར་བསྟན་པ་ནི། ",
            "ཐེག་པ་བཞི་ཡི་ངེས་འབྱུང་ལ།།",
            "ཐེག་པ་གཅིག་གི་འབྲས་བུར་གནས། །",
            " གཉིས་པ་ཆོས་ཐམས་ཅད་རང་བཞིན་མེད་པའི་ཆོ་འཕྲུལ་དུ་བསྟན་པ་ནི། ",
            "ཡང་དག་རྟོགས་པས་རབ་བརྟགས་ན།།",
            ""
        ],
        [
            "རང་བཞིན་མེད་ལས་ཅིར་ཡང་འགྲུབ།། ",
            "གསུམ་པ་",
            "སྟོན་པ་དང་བསྟན་པ་འཕོ་འགྱུར་མེད་ཀྱང་",
            "གདུལ་བྱའི་དོན་དུ་གང་ལ་གང་འདུལ་དུ་བསྟན་པ་ནི། ",
            "སངས་རྒྱས་མྱ་ངན་ཡོངས་མི་འདའ། །",
            "ཆོས་ཀྱང་ནུབ་པར་མི་འགྱུར་།",
            "མ་རིག་སྨིན་མཛད་འདུལ་བའི་ཕྱིར། །",
            "བྱུང་ནས་མྱ་ངན་འདའ་བར་སྟོན།། ",
            "བཞི་པ་",
            "རང་བཞིན་གསང་བའི་སྙིང་པོ་ཐེག་པ་ཀུན་གྱི་འཕྲོ་གཞིར་བསྟན་པ་ནི། ",
            "འདུལ་བ་མདོ་སྡེ་ཆོས་མངོན་དང༌། །",
            "དམ་ཚིག་སྒྲུབ་དང་གྲུབ་པ་དང༌། །",
            "སྐུ་དང་གསུང་དང་ཐུགས་ཀྱི་རྒྱུད། །",
            "ཕྱོགས་བཅུ་ཀུན་ཏུ་རབ་གྲགས་པ། །",
            "གསང་བའི་སྙིང་པོ་ལས་འཕྲོས་ཏེ།། ",
            "ལྔ་པ་",
            "དེ་ཉིད་མདོ་རྒྱུད་ཀུན་གྱི་སྤྱི་འགྲེལ་དུ་བསྟན་པ་ནི། ",
            "རང་བཞིན་གསང་བའི་སྙིང་པོ་འདི། །",
            "སྡེ་སྣོད་ཀུན་དང་རྒྱུད་ཀུན་གྱི། །",
            "འབྱུང་གནས་གཏན་ལ་ངེས་པར་འབེབས།། ",
            "དྲུག་པ་",
            "དེ་ཐམས་ཅད་མིང་ཚིག་བཏགས་པ་ཙམ་ལས་",
            "གནས་ལུགས་གང་དུའང་མ་གྲུབ་པར་བསྟན་པ་ནི། ",
            "ཆོས་རྣམས་མིང་དུ་བཏགས་པ་ཙམ། །",
            "སྟོན་པས་དོན་དང་མཐུན་ཕྱོགས་སུ། །",
            "མིང་དང་ཚིག་ཏུ་བཏགས་ནས་",
            ""
        ],
        [
            "བསྟན།།",
            "སྟོན་མིང་ཚིག་ལ་དངོས་པོ་མེད།།",
            "ཅེས་བརྗོད་དོ།། ",
            "གསུམ་པ་འཁོར་འདས་སེམས་དང་ཡེ་ཤེས་ཀྱི་རང་སྣང་དུ་དོན་བསྡུ་བ་ལ་གཉིས་ལས། ",
            "དང་པོ་རང་སྣང་དུ་སྟོན་པའི་རྒྱུ་བརྗོད་པ་ནི། ",
            "དེ་ནས་དེ་བཞིན་གཤེགས་པ་གཉིས་སུ་མེད་པའི་དཀྱིལ་འཁོར་",
            "དེ་དག་ཉིད་ཀྱིས་གསང་བ་འདི་ཉིད། ",
            "སྐུ་དང་གསུང་དང་ཐུགས་ཡོན་ཏན་ཕྲིན་ལས་རྡོ་རྗེ་ལས་ཕྱུང་ངོ༌།། ",
            "གཉིས་པ་ཇི་ལྟར་བསྟན་པ་དངོས་ལ་གཉིས་ལས། ",
            "དང་པོ་སེམས་ཅན་གྱི་འཁྲུལ་སྣང་སེམས་ཀྱི་རང་སྣང་དུ་བསྟན་པ་ནི། ",
            "ཨ་ཧོཿསྲིད་རྩའི་ཉེས་དམིགས་བདག་ཏུ་རྟོགས་ལས་འཕྲོས། །",
            "རྒྱུད་དྲུག་སྐྱེ་འགག་ལུས་དང་ལོངས་སྤྱོད་དང༌། །",
            "གནས་དང་སྡུག་བསྔལ་འཁྲུལ་འཁོར་ལ་སོགས་པ། །",
            "ལོག་རྟོག་ཉིད་ལས་གཞན་དུ་ཅི་ཡང་མེད།། ",
            "གཉིས་པ་སངས་རྒྱས་ཀྱི་ཞིང་སྣང་ཡེ་ཤེས་ཀྱི་རང་སྣང་དུ་བསྟན་པ་ནི། ",
            "སྟོང་ཉིད་བདག་མེད་ཡེ་མཁྱེན་རང་རིག་ཐུགས། །",
            "དམིགས་བྱ་དམིགས་བྱེད་མེད་པར་དྲན་དབང་སྒྱུར།།",
            ""
        ],
        [
            "ངོ་མཚར་སྐུ་གསུང་ཡོན་ཏན་ཞིང་ཁམས་ལས། །",
            "གཞན་ན་མེད་དེ་དེ་ཉིད་དེ་ལྟར་ཡིན།།",
            "ཞེས་རྡོ་རྗེ་གསང་བའི་ཚིག་ཏུའོ། །",
            " གསུམ་པ་སྐབས་ཀྱི་དོན་བསྡུ་བ་ནི། ",
            "ཞེས་བརྗོད་པས། ",
            "ཐུབ་པ་དྲུག་གི་སྤྲུལ་པ་གྲངས་མེད་པ་དང༌། ",
            "དེ་བཞིན་གཤེགས་པ་ཐམས་ཅད་ཀྱིས་གསུངས་པ་ཡང",
            "་དེ་དག་ཏུ་འདུས་པར་དེ་བཞིན་གཤེགས་པ་ཉིད་ཀྱིས་མཁྱེན་ཏོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "ཆོས་ཐམས་ཅད་གཏན་ལ་ཕབ་པའི་ལེའུ་སྟེ་གསུམ་པའོ།།།། ",
            "ལེའུ་བཞི་པ། ",
            "༈ །།",
            "སྤྱི་དོན་གཉིས་པ་དེ་ལས་ཞི་ཁྲོ་གཉིས་ཀྱི་དཀྱིལ་འཁོར་",
            "ཇི་ལྟར་འཕྲོ་བའི་ཚུལ་བསྟན་པ་ལ་གཉིས་།",
            "ཞི་བ་ལྷུན་གྱིས་གྲུབ་པའི་དཀྱིལ་འཁོར་བསྟན་པ་དང༌། ",
            "ཁྲོ་བོ་མངོན་པར་འབྱུང་བའི་དཀྱིལ་འཁོར་བཤད་པའོ།།",
            "དང་པོ་༼ཞི་བ་ལྷུན་གྱིས་གྲུབ་པའི་དཀྱིལ་འཁོར་བསྟན་པ་༽ལ་གསུམ། ",
            "གཞི་དཀྱིལ་འཁོར་བསྐྱེད་ཅིང་དབང་བསྐུར་བ། ",
            "ལམ་བསྐྱེད་པ་དང་རྫོགས་པའི་རིམ་པ། ",
            "འབྲས་བུ་སྐུ་དང་ཡེ་ཤེས་ཀྱི་རང་བཞིན་ལ་བསྟོད་པའོ།།",
            ""
        ],
        [
            "དང་པོ་༼གཞི་དཀྱིལ་འཁོར་བསྐྱེད་ཅིང་དབང་བསྐུར་བ་༽ལ་གཉིས། ",
            "དཀྱིལ་འཁོར་གསུམ་གྱི་རང་བཞིན་སྤྱིར་བསྟན་པ་དང༌། ",
            "དབང་བསྐུར་བའི་ཐབས་བྱེ་བྲག་ཏུ་བཤད་པའོ།།",
            "དང་པོ་༼དཀྱིལ་འཁོར་གསུམ་གྱི་རང་བཞིན་སྤྱིར་བསྟན་པ་༽གསུམ། ",
            "རྒྱུའི་ཡི་གེ་སྤྲིན་གྱི་དཀྱིལ་འཁོར་བསྟན་པ། ",
            "དེ་ལས་བྱུང་བ་ཏིང་ངེ་འཛིན་གྱི་དཀྱིལ་འཁོར་བསྟན་པ། །",
            "དེ་གསལ་བར་བྱེད་པ་གཟུགས་བརྙན་གྱི་དཀྱིལ་འཁོར་བསྟན་པའོ།།",
            "དང་པོ་༼རྒྱུའི་ཡི་གེ་སྤྲིན་གྱི་དཀྱིལ་འཁོར་བསྟན་པ་༽ལ་གཉིས། ",
            "ཡི་གེ་སྤྲིན་གྱི་དཀྱིལ་འཁོར་དགོད་པ་དང༌། ",
            "དེ་ལྟར་སྒྲུབ་པའི་རིམ་པའོ།།",
            "དང་པོ་༼ཡི་གེ་སྤྲིན་གྱི་དཀྱིལ་འཁོར་དགོད་པ་༽ལ་གསུམ། ",
            "དོན་གྱི་འབྲེལ་དགོད་པ། ",
            "ཚིག་གི་དོན་བཤད་པ། ",
            "སྐབས་ཀྱི་དོན་བསྡུ་བའོ།།",
            "དང་པོ་༼དོན་གྱི་འབྲེལ་དགོད་པ་༽ནི། ",
            "དེ་ནས་དེ་བཞིན་གཤེགས་པ་ཐམས་ཅད་དགོངས་པ་གཅིག་ཏུ་གྱུར་།",
            "མཉམ་པ་ཆེན་པོའི་ཚུལ་རྡོ་རྗེའི་དབྱིངས་སུ། ",
            "ཆོས་ཐམས་ཅད་ཡེ་ནས་སངས་རྒྱས་པའི་ཏིང་ངེ་འཛིན་ལས་མི་གཡོ་བར། ",
            "ཆོས་ཐམས་ཅད་མིང་ཙམ་དུ་གནས་པའི་ཡི་གེ་ཕྲེང་བའི་འཁོར་ལོ་ཞེས་བྱ་བ་འདི། ",
            "སྐུ་དང་གསུང་ཐུགས་རྡོ་རྗེ་ལས་ཕྱུང་ངོ༌།།",
            ""
        ],
        [
            "གཉིས་པ་",
            "༼ཚིག་གི་དོན་བཤད་པ་༽ལ་གསུམ། ",
            "ཡི་གེ་འཁོར་ལོའི་རང་བཞིན་སྤྱིར་བསྟན་པ། ལྷ་དང་སྦྱར་ཏེ་",
            "བྱེ་བྲག་སོ་སོར་བཤད་པ། ",
            "དེ་གཉིས་ཀའི་དོན་བསྡུ་བའོ།།",
            "དང་པོ་",
            "༼ཡི་གེ་འཁོར་ལོའི་རང་བཞིན་སྤྱིར་བསྟན་པ་༽ལ་གསུམ། ",
            "ཡི་གེ་ཇི་ལྟར་སྒོམ་པའི་ཚུལ། ",
            "ཡི་གེའི་སྤྲིན་ཇི་ལྟར་སྤྲོས་པའི་ཚུལ། ",
            "ཡི་གེའི་རང་བཞིན་ཇི་ལྟར་བཤད་པའི་ཚུལ་ལོ། །",
            "དང་པོ་",
            "༼ཡི་གེ་ཇི་ལྟར་སྒོམ་པའི་ཚུལ་༽ལ་གཉིས། ",
            "སྒོམ་ཚུལ་དངོས་དང༌། ",
            "དེའི་ཕན་ཡོན་བསྟན་པའོ།།",
            "དང་པོ་",
            "༼སྒོམ་ཚུལ་དངོས་༽ལ་གསུམ། ",
            "བསྐྱེད་པའི་རིམ་པ་དང་སྦྱར་ཏེ་ཇི་ལྟར་སྒོམ་ཚུལ། ",
            "རྫོགས་པའི་རིམ་པ་དང་སྦྱར་ཏེ་ཇི་ལྟར་སྒོམ་ཚུལ། ",
            "དེའི་ལས་ཚོགས་དང་སྦྱར་ཏེ་",
            ""
        ],
        [
            "ཇི་ལྟར་བསྒོམ་པའི་ཚུལ་ལོ། །",
            " ཨཿ ",
            "རབ་ཏུ་བརྟན་གྱུར་ཨ་དཀར་ལས། །",
            "ཤིན་ཏུ་ཕྲ་བའི་ཨ་རྣམས་སྤྲོ། །",
            "ཕྱོགས་བཅུ་གང་བར་གསལ་གྱུར་།",
            "བསྡུས་ཀྱང་འཕེལ་འགྲིབ་མེད་པར་བརྟན།།",
            "དེ་ལས་མིང་ཚོགས་གསལ་འབར་ཀུན། །",
            "སྤྲོ་ཞིང་བསྡུ་བའང་དེ་བཞིན་ནོ།། ",
            "གཉིས་པ་དེའི་ཕན་ཡོན་བསྟན་པ་ནི། ",
            "འདི་ནི་རྡོ་རྗེ་དངོས་གྲུབ་ཀྱི། །",
            "བརྟན་བྱུང་ཡེ་ཤེས་རྒྱུ་ཡིན་ནོ།། ",
            "གཉིས་པ་ཡི་གེ་སྤྲིན་ཇི་ལྟར་སྤྲོས་པའི་ཚུལ་ལ་གཉིས། ",
            "ཡི་གེ་སྤྲོས་པ་དང༌། ",
            "ངོ་མཚར་གྱི་ལྟས་ཁྱད་པར་ཅན་སྣང་བའོ།།",
            "དང་པོ་༼ཡི་གེ་སྤྲོས་པ་༽ནི། ",
            "ཨཿ",
            " ཀ་ཁ་ག་གྷ་ང༌། ",
            "ཙ་ཚ་ཛ་ཛྷ་ཉ། ",
            "ཊ་ཋ་ཌ་ཌྷ་ཎ། ",
            "ཏ་ཐ་ད་དྷ་།",
            ""
        ],
        [
            "པ་ཕ་བ་བྷ་མ། ",
            "ཡ་ཝ་ར་།",
            "ཤ་ཥ་ས་ཧ། ",
            "ཀྵཿ",
            " ཨི་ཨཱི། ",
            "ཨུ་ཨཱུ། ",
            "ཨེ་ཨཻ། ",
            "ཨོ་ཨཽ། ",
            "གཉིས་པ་༼ངོ་མཚར་གྱི་ལྟས་ཁྱད་པར་ཅན་སྣང་བ་༽ནི། ",
            "འདི་དག་ཕྱུང་བས། ",
            "འཇིག་རྟེན་དྲུག་གི་ཕྱོགས་བཅུ་མཐའ་ཡས་པ། ",
            "རྣམ་པ་དྲུག་ཏུ་།",
            "རབ་ཏུ་གཡོས། ",
            "ཀུན་ཏུ་གཡོས་།",
            "ཆོས་ཐམས་ཅད་མིང་གི་མཚན་ཉིད་ཙམ་དུ་གྱུར་ཏོ།།",
            "ཧོཿ",
            " གསུམ་པ་ཡི་གེའི་རང་བཞིན་ཇི་ལྟར་གསུང་བའི་ཚུལ་ལ་དྲུག་།",
            "དང་པོ་ཡི་གེ་གསུང་བའི་རྒྱུ་བརྗོད་པ་ནི། ",
            "དེ་ནས་དེ་བཞིན་གཤེགས་པ་ཐམས་ཅད་ཀྱིས་ཆེད་དུ་བརྗོད་པ་འདི་བརྗོད་དོ།།",
            ""
        ],
        [
            "གཉིས་པ་",
            "སྐྱེ་བ་མེད་པའི་ཡི་གེའི་འཁོར་ལོར་སངས་རྒྱས་ཀྱི་དགོངས་པ་",
            "ཐམས་ཅད་འདུས་པས་ཆོས་ཀྱི་སྐུར་བསྟན་པ་ནི། ",
            "ཨ་ནི་སྟོང་དང་མི་སྟོང་གི། །",
            "དབུ་མའང་དམིགས་སུ་ཡོད་མ་ཡིན།།",
            "ཐམས་ཅད་མིང་ཙམ་སངས་རྒྱས་ཀུན། །",
            "ཡི་གེ་ཕྲེང་བ་ཉིད་ལ་གནས། ། ",
            "གསུམ་པ་",
            "ཡི་གེ་བཞི་བཅུ་རྩ་གཉིས་ཨའི་རང་བཞིན་དུ་འདུས་པས་",
            "ཡི་གེ་མངོན་རྫོགས་ལོངས་སྤྱོད་རྫོགས་པའི་སྐུར་སངས་རྒྱས་པར་བསྟན་པ་ནི། ",
            "ཨ་ཉིད་སྣ་ཚོགས་པར་སྣང་བའི། །",
            "ཀ་ལ་སོགས་པ་བཞི་བཅུ་གཉིས། །",
            "སྒྲ་ཡི་མིང་གིས་ཐམས་ཅད་བསྡུས།།",
            "མངོན་རྫོགས་རྒྱལ་པོ་དེ་ཉིད་ངེས།། ",
            "བཞི་པ་ཡི་གེ་ཉིད་ཀུན་གྱི་འབྱུང་གནས་སུ་གྱུར་པས་",
            "རོལ་པ་སྣ་ཚོགས་སུ་འཆར་བའི་ཕྱིར་སྤྲུལ་པའི་སྐུར་བསྟན་པ་ནི། ",
            "ཨེ་མ་ཧོ་ངོ་མཚར་ཡ་མཚན་གྱི། །",
            "འཕྲུལ་ཆེན་བཞི་བཅུ་རྩ་ལྔའི་མིང༌། །",
            "ཚིག་རྣམས་མ་ལུས་འཛིན་པའི་གནས། །",
            "སྣ་ཚོགས་དོན་ཆེན་སྨྲ་ཞིང་སྟོན།།",
            "དངོས་མེད་ཡི་གེའི་རང་བཞིན་སེམས། །",
            "བདག་མེད་མཐའ་བྲལ་མི་དམིགས་ཀྱང༌། །",
            "དབྱིབས་དང་ཁ་དོག་མིང་ཚོགས་ཀྱི། །",
            "རོལ་པ་ཅིར་ཡང་སྤྲུལ་ཅིང་སྟོན།།",
            ""
        ],
        [
            "ལྔ་པ་དེ་ཉིད་དུ་རྒྱལ་བའི་དགོངས་པ་འདུས་པས་",
            "དཀྱིལ་འཁོར་བཞི་བཅུ་རྩ་ལྔའི་བརྗོད་ཚུལ་བསྟན་པ་ནི། ",
            "ཕྱོགས་བཅུ་དུས་བཞིར་གཤེགས་པ་ཡི། །",
            "ཡེ་ཤེས་སེམས་དཔའི་སྐུ་གསུང་ཐུགས། །",
            "དཀྱིལ་འཁོར་བཞི་བཅུ་རྩ་ལྔ་ཉིད། །",
            "ཡི་གེ་མགོ་ནས་ཀྵ་ལ་རྫོགས།། ",
            "དྲུག་པ་སེམས་ཉིད་སྣང་སྟོང་གཉིས་སུ་མེད་པར་",
            "ཡི་གེའི་སྒྲ་དོན་བཤད་པ་ལ་གསུམ་ལས། ",
            "དང་པོ་སེམས་ཉིད་སྐྱེ་བ་མེད་པ་ཡི་གེའི་དོན་དུ་བསྟན་པ་ནི། ",
            "སེམས་ཀྱི་རང་བཞིན་ཡི་གེ་སྟེ།།",
            "ཡི་གེ་དངོས་པོ་ཡོད་མ་ཡིན།། ",
            "གཉིས་པ་སྐྱེ་བ་མེད་པ་ཉིད་ཀྱི་ངང་ལས་",
            "ཡི་གེར་སྣང་བས་ཡོན་ཏན་ལྷུན་གྱིས་གྲུབ་ཚུལ་ནི། ",
            "དམིགས་མེད་དེ་ཉིད་སྣ་ཚོགས་པའི། །",
            "སྐུ་གསུང་ཐུགས་ཀྱི་འཁོར་ལོ་ཆེ།།",
            "སྐུ་གསུང་ཐུགས་ནི་ངོ་མཚར་གྱི། །",
            "ཡ་མཚན་འཕྲུལ་ཆེན་རབ་འགུགས་པའོ།། ",
            "གསུམ་པ་སྣང་སྟོང་གཉིས་སུ་མེད་པའི་",
            "ཡི་གེ་གང་གིས་བྲིས་ཤིང་བཀོད་པའི་ཚུལ་ནི། ",
            "དབྱིངས་ལ་དབྱིངས་ཀྱིས་བྲིས་པ་སྟེ།།",
            ""
        ],
        [
            "ཡི་གེ་ཞེས་ནི་དེ་ཕྱིར་བརྗོད།། ",
            "གཉིས་པ་ལྷ་དང་སྦྱར་ཏེ་བྱེ་བྲག་སོ་སོར་བཤད་པ་ལ་གསུམ་།",
            "ཡི་གེ་གསུམ་གྱི་དོན་སྤྱིར་བསྟན་པ་དང༌། ",
            "ཡི་གེ་བཞི་བཅུ་རྩ་གཉིས་ཀྱི་དོན་བྱེ་བྲག་ཏུ་བཤད་པ་དང༌། ",
            "དེ་དག་གི་དོན་བསྡུ་བའོ།།",
            "དང་པོ་༼ཡི་གེ་གསུམ་གྱི་དོན་སྤྱིར་བསྟན་པ་༽ནི། ",
            "མགོ་ནི་མ་ནོར་ལམ་ཡིན་ཏེ།།",
            "ཏིག་ནི་ཤེས་རབ་མིང་དུ་སྨྲ།།",
            "ཤད་ནི་ཐབས་ཆེན་ཚིགས་སུ་གཅོད། །",
            " གཉིས་པ་༼ཡི་གེ་བཞི་བཅུ་རྩ་གཉིས་ཀྱི་དོན་བྱེ་བྲག་ཏུ་བཤད་པ་༽ལ་ལྔ། ",
            "དབྱིངས་རིགས་ལྔ་ཡབ་ཡུམ་དང་བཅས་པའི་ཡི་གེ །",
            "ནང་སེམས་སྒོ་བ་དང་བཅས་པའི་ཡི་གེ །",
            "ཕྱི་སེམས་སྒོ་མ་དང་བཅས་པའི་ཡི་གེ །",
            "ཡེ་ཤེས་ཐུབ་པ་དང་བཅས་པའི་ཡི་གེ། །",
            "སྒོ་སྐྱོང་ཁྲོ་བོ་དང་བཅས་པའི་ཡི་གེ་བསྟན་པའོ།།",
            ""
        ],
        [
            "དང་པོ་",
            "༼དབྱིངས་རིགས་ལྔ་ཡབ་ཡུམ་དང་བཅས་པའི་ཡི་གེ༽ལ་གསུམ། ",
            "དབྱིངས་ཀུན་ཏུ་བཟང་མོའི་ཡི་གེ །",
            "རིགས་ལྔ་ཡབ་ཀྱི་ཡི་གེ །རིགས་ལྔ་ཡུམ་གྱི་ཡི་གེའོ།།",
            "དང་པོ་",
            "༼དབྱིངས་ཀུན་ཏུ་བཟང་མོའི་ཡི་གེ༽ནི། ",
            "ཨ་ནི་སྐྱེ་མེད་དེ་བཞིན་ཉིད། །",
            " གཉིས་པ་",
            "༼རིགས་ལྔ་ཡབ་ཀྱི་ཡི་གེ༽ནི། ཋ་ནི་སྒྱུ་འཕྲུལ་རྡོ་རྗེ་ཉིད། །",
            "ཊ་ནི་སྣང་བའི་སྒྱུ་འཕྲུལ་ཉིད། །",
            "ཌ་ནི་སྒྱུ་འཕྲུལ་ཡིད་བཞིན་ཉིད། །",
            "ཌྷ་ནི་སྒྱུ་འཕྲུལ་རྣམ་དག་ཉིད། །",
            "ཎ་ནི་ཀུན་ཏུ་སྒྱུ་འཕྲུལ་ཉིད། །",
            " གསུམ་པ་",
            "༼རིགས་ལྔ་ཡུམ་གྱི་ཡི་གེ༽ནི། ",
            "ཐ་ནི་དྲྭ་བ་མངོན་རྫོགས་ཉིད། །",
            "ཏ་ནི་དྲྭ་བས་བརྟན་པ་ཉིད། །",
            "ད་ནི་དྲྭ་བས་ལྷམ་མེ་ཉིད། །",
            "ངྷ་ནི་དྲྭ་བས་འཁྲིལ་བ་ཉིད། །",
            "ན་ནི་དྲྭ་བས་ཀུན་ཏུ་འགྱུར།། ",
            "གཉིས་པ་",
            "ནང་སེམས་སྒོ་བ་དང་བཅས་པའི་ཡི་གེ་ལ་གཉིས། ",
            "རྣམ་པར་ཤེས་པའི་སེམས་དཔའ་བཞི་དང་ཐུགས་ཀྱི་སྒོ་བའི་ཡི་གེ། ",
            "ཡུལ་གྱིས་སེམས་མ་བཞི་དང་སྐུའི་སྒོ་བའི་ཡི་གེའོ།།",
            "དང་པོ་",
            "༼རྣམ་པར་ཤེས་པའི་སེམས་དཔའ་བཞི་དང་ཐུགས་ཀྱི་སྒོ་བའི་ཡི་གེ༽ནི། ",
            "ཀ་ནི་སྤྱན་གྱི་ཐུགས་ཀྱི་མཆོག །ཁ་ནི་སྙན་གྱི་ཐུགས་ཀྱི་མཆོག །",
            "ག་ནི་ཤངས་ཀྱི་ཐུགས་ཀྱི་མཆོག །གྷ་ནི་ལྗགས་ཀྱི་ཐུགས་ཀྱི་མཆོག །",
            "ང་ནི་ཐུགས་ཀྱང་འཇིག་བྱེད་པའོ།། ",
            "གཉིས་པ་",
            "༼ཡུལ་གྱིས་སེམས་མ་བཞི་དང་སྐུའི་སྒོ་བའི་ཡི་གེ༽ནི། ",
            "ཙ་ནི་སྤྱན་གྱི་སྐུ་ཡི་མཆོག །",
            "ཚ་ནི་སྙན་གྱི་སྐུ་ཡི་མཆོག །",
            "ཛ་ནི་ཤངས་ཀྱི་སྐུ་ཡི་མཆོག །",
            "ཛྷ་ནི་ལྗགས་ཀྱི་སྐུ་ཡི་མཆོག །",
            " ཉ་ནི་སྐུ་ཡང་འཇིག་བྱེད་པའོ།། ",
            "གསུམ་པ་ཕྱི་སེམས་སྒོ་བ་དང་བཅས་པའི་ཡི་གེ་ལ་གཉིས། ",
            "དབང་པོའི་སེམས་དཔའ་བཞི་སྒོ་བ་དང་བཅས་པ། ",
            "དུས་ཀྱི་སེམས་མ་བཞི་སྒོ་མ་དང་བཅས་པའོ།།",
            ""
        ],
        [
            "དང་པོ་༼དབང་པོའི་སེམས་དཔའ་བཞི་སྒོ་བ་དང་བཅས་པ་༽ནི། ",
            "པ་ནི་སྤྱན་གྱི་གསུང་གི་མཆོག །",
            "ཕ་ནི་སྙན་གྱི་གསུང་གི་མཆོག །",
            "བ་ནི་ཤངས་ཀྱི་གསུང་གི་མཆོག །",
            "བྷ་ནི་ལྗགས་ཀྱི་གསུང་གི་མཆོག །",
            "མ་ནི་གསུང་ཡང་འཇིག་པར་བྱེད།། ",
            "གཉིས་པ་༼དུས་ཀྱི་སེམས་མ་བཞི་སྒོ་མ་དང་བཅས་པ་༽ནི། ",
            "ཡ་ནི་སྐྱེ་བ་རྣམ་པར་དག །",
            "ཝ་ནི་གནས་པ་དག་པ་ཡིན།།",
            "ར་ནི་འཇིག་པ་དག་པ་སྟེ།།",
            "ལ་ནི་སྟོང་པ་དག་པའོ།།",
            "ཤ་ནི་རྟག་པ་དག་པ་སྟེ།།",
            "ཥ་ནི་ཆད་པའང་ཡོད་མ་ཡིན།།",
            ""
        ],
        [
            "ས་ནི་མཐའ་བྲལ་བདག་མེད་པ། །",
            "ཧ་ནི་མཚན་མ་མེད་པ་ཉིད། །",
            " བཞི་པ་ཡེ་ཤེས་ཐུབ་དྲུག་དང་བཅས་པའི་ཡི་གེ་ནི། ",
            "ཀྵ་ནི་ཡེ་ཤེས་ཐུགས་ཀྱི་ཐུགས། །",
            "ཨི་ནི་རྡུལ་སྙེད་ལྷ་རྣམས་སུ། །",
            "ཨཱི་ནི་རྡུལ་སྙེད་ལྷ་མ་ཡིན།།",
            "ཨུ་ནི་རྡུལ་སྙེད་མི་རྣམས་སུ། །",
            "ཨཱུ་ནི་རྡུལ་སྙེད་བྱོལ་སོང་རྣམས། །",
            "ཨེ་ནི་རྡུལ་སྙེད་ཡི་དྭགས་སུ། །",
            "ཨཻ་ནི་རྡུལ་སྙེད་དམྱལ་བ་རྣམས། །",
            " ལྔ་པ་སྒོ་སྐྱོང་ཁྲོ་བོ་དང་བཅས་པའི་ཡི་གེ་ནི། ",
            "ཨོ་ནི་ཐམས་ཅད་འཇིག་པར་བྱེད།།",
            "ཨཽ་ནི་ཐམས་ཅད་ཞིག་པ་ཡིན།། ",
            "གསུམ་པ་དེ་དག་གི་དོན་བསྡུ་བ་ནི། ",
            "ཡི་གེ་འཁོར་ལོ་ཚོགས་ཆེན་འདིས། །",
            "སྐུ་གསུང་ཐུགས་ཀྱི་ཕྲེང་བ་བསྡུས།།",
            "ཞེས་བརྗོད་དོ།།",
            "ཨ་ཧོཿ ",
            "གསུམ་པ་དེ་གཉིས་ཀའི་དོན་བསྡུ་བ་ལ་གཉིས། ",
            "ཚུལ་ཇི་ལྟར་བྱུང་བ་དང༌། ",
            "དོན་བསྡུ་བ་དངོས་སོ།།",
            ""
        ],
        [
            "དང་པོ་",
            "༼ཚུལ་ཇི་ལྟར་བྱུང་བ་༽ནི། ",
            "དེ་ནས་དེ་བཞིན་གཤེགས་པ་བཙུན་མོའི་ཚོགས་དང་",
            "གཉིས་སུ་མེད་པའི་དཀྱིལ་འཁོར་དེ་དག་ཉིད་ཀྱི་གསང་བ་འདི་ཉིད། ",
            "སྐུ་གསུང་ཐུགས་ཡོན་ཏན་ཕྲིན་ལས་རྡོ་རྗེ་ལས་ཕྱུང་ངོ༌།། ",
            "གཉིས་པ་",
            "༼དོན་བསྡུ་བ་དངོས་༽ནི། ",
            "༼གཞན་དུ་ན་ཡི་གེ་འཁོར་ལོ་ལུས་ལ་གནས་ཚུལ་དང་",
            "ལམ་སྒོམ་ཚུལ་ལྟར་བཤད་པ་གཉིས། ",
            "ཡང་ལམ་སྒོམ་ཚུལ་དང་སྦྱར་ན་གཉིས་ལས། ",
            "གྲོལ་ལམ་དང་སྦྱར་བ་དང་། ",
            "ཐབས་ལམ་ལྟར་བཤད་།",
            "༽ ཨ་ཧོཿ ",
            "ཐབས་དང་ཤེས་རབ་དགྱེས་སྤྲིན་བྱང་ཆུབ་སེམས་ཚོགས་རྒྱུ་འཁོར་ལོ། །",
            "འབྲས་བུ་རྒྱལ་བ་སྨིན་གྲུབ་ངོ་མཚར་མིང་ཚོགས་བཞི་བཅུ་གཉིས། །",
            "འདུས་མ་བྱས་ཉིད་འདུས་བྱས་རྡོ་རྗེ་དཀྱིལ་འཁོར་འབྱིན་པའི་དམ། །",
            "འདའ་བར་མི་མཛད་དབང་མེད་རྒྱུ་རྐྱེན་འཚོགས་པའི་མཐུ་ཆེན་ཡིན།།",
            "ཨ་ཧོཿ རྡོ་རྗེ་གསང་བའི་ཚིག་ཏུའོ། །",
            " གསུམ་པ་སྐབས་ཀྱི་དོན་བསྡུ་བ་ནི། ",
            "ཞེས་བརྗོད་པས། ",
            "དེ་བཞིན་གཤེགས་པ་ཐམས་ཅད་ཡི་གེ་འཁོར་ལོར་གྱུར་ཏོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་ཡི་གེ་ཕྲེང་བའི་",
            "འཁོར་ལོ་བཀོད་པའི་ལེའུ་སྟེ་བཞི་པའོ།།།།",
            ""
        ],
        [
            "ལེའུ་ལྔ་པ། ",
            "།།",
            "དོན་གཉིས་པ་དེ་ལྟར་སྒྲུབ་པའི་རིམ་པ་ལ་གསུམ་།",
            "དོན་གྱི་འབྲེལ་དགོད་པ། ",
            "ཚིག་གི་དོན་བཤད་པ། ",
            "སྐབས་ཀྱི་དོན་བསྡུ་བའོ།།",
            "དང་པོ་༼དོན་གྱི་འབྲེལ་དགོད་པ་༽ནི། ",
            "དེ་ནས་ཡི་གེ་འཁོར་ལོའི་སྤྲིན་བཀོད་པ་ལས་",
            "སྒྱུ་འཕྲུལ་རྣམ་པར་འཕྲོ་བ་འདི་ཆེད་དུ་བརྗོད་དོ།། ",
            "གཉིས་པ་༼ཚིག་གི་དོན་བཤད་པ་༽ལ་གསུམ། ",
            "གང་སྒྲུབ་པ་དངོས་གྲུབ་ཀྱི་རིམ་པ། ",
            "གང་གིས་བསྒྲུབས་པ་ཡི་གེའི་སྤྲིན་གྱི་རང་བཞིན། ",
            "ཇི་ལྟར་བསྒྲུབ་པའི་ཐབས་དངོས་སོ།།",
            "དང་པོ་༼གང་སྒྲུབ་པ་དངོས་གྲུབ་ཀྱི་རིམ་པ་༽ལ་བཞི། ",
            "༡ ཡེ་ནས་དག་པའི་སེམས་ཉིད་དངོས་གྲུབ་ཀྱི་རྩ་བར་བསྟན་པ། ",
            "༢ དེ་ལས་གྲུབ་པ་མཆོག་གི་དངོས་གྲུབ། ",
            "༣དེའི་ཡན་ལག་ཐུན་མོང་གི་དངོས་གྲུབ། ",
            "༤དེ་དག་གྲུབ་པའི་དཔེའོ།།",
            "དང་པོ་༼ཡེ་ནས་དག་པའི་སེམས་ཉིད་དངོས་གྲུབ་ཀྱི་རྩ་བར་བསྟན་པ་༽ནི། ",
            "རྩ་བ་མེད་པའི་སེམས་ཉིད་ནི། །",
            "ཆོས་རྣམས་ཀུན་གྱི་རྩ་བ་ཡིན།།",
            ""
        ],
        [
            "སེམས་ཉིད་ཡི་གེའི་རང་བཞིན་ཏེ།།",
            "ཡི་གེ་ཡིད་བཞིན་རིན་ཆེན་སྤྲིན། །",
            " གཉིས་པ་༼དེ་ལས་གྲུབ་པ་མཆོག་གི་དངོས་གྲུབ་༽ནི། ",
            "སྒྱུ་འཕྲུལ་དཀྱིལ་འཁོར་བཞི་བཅུ་གཉིས། །",
            "དྲྭ་བའི་དཀྱིལ་འཁོར་མངོན་རྫོགས་པས། །",
            "ཕྱོགས་བཅུ་དུས་བཞི་རྫོགས་པ་ཡི། །",
            "དཀྱིལ་འཁོར་ཐམས་ཅད་འགྲུབ་པར་འགྱུར།། ",
            "གསུམ་པ་",
            "༼དེའི་ཡན་ལག་ཐུན་མོང་གི་དངོས་གྲུབ་༽ལ་གསུམ། ",
            "ཡེ་ཤེས་གྲུབ་པའི་རྟགས་སུ་",
            "ལས་བཞི་ལྷུན་གྱིས་གྲུབ་པའི་དངོས་གྲུབ་བསྟན་པ། ",
            "ཕུང་པོ་ལྔ་གནས་སུ་དག་པའི་རྟགས་སུ་",
            "འབྱུང་བ་ལྔའི་ཟད་པར་གྲུབ་པའི་ཚུལ་བཤད་པ། ",
            "རྣམ་ཤེས་བརྒྱད་དབྱིངས་སུ་དག་པའི་རྟགས་",
            "སུ་གྲུབ་པ་བརྒྱད་ཇི་ལྟར་ཐོབ་པའི་ཚུལ་བརྗོད་པའོ།།",
            "དང་པོ་",
            "༼ཡེ་ཤེས་གྲུབ་པའི་རྟགས་སུ་",
            "ལས་བཞི་ལྷུན་གྱིས་གྲུབ་པའི་དངོས་གྲུབ་བསྟན་པ་༽ནི། ",
            "བདུད་རྩིར་འགྱུར་ཞིང་འབྱུང་བ་དང༌། །",
            "བཞི་བརྒྱ་རྩ་བཞིའི་ནད་སེལ་ཅིང༌། །",
            "ལོངས་སྤྱོད་འབྱུང་ཞིང་ངན་སོང་སྦྱོང༌།།",
            ""
        ],
        [
            "ཅི་ཡང་གཞན་དུ་འགྱུར་བ་འགྲུབ།། ",
            "གཉིས་པ་༼ཕུང་པོ་ལྔ་གནས་སུ་དག་པའི་རྟགས་སུ་འབྱུང་བ་ལྔའི་ཟད་པར་གྲུབ་པའི་ཚུལ་བཤད་པ་༽ནི། ",
            "ནམ་མཁའ་རྡོ་རྗེ་སྲ་འབྱུང་ཞིང༌།།",
            "འབར་ནས་མེ་ཡང་འཚིག་པ་དང༌། །",
            "ཆུར་འགྱུར་འབབ་པའང་དེ་བཞིན་ཏེ།།",
            "འཇིག་རྟེན་ཁམས་ནི་འཐོར་བ་དང༌། །",
            "ཐམས་ཅད་སྟོངས་ཤིང་ལྟུང་བར་འགྱུར།། ",
            "གསུམ་པ་༼རྣམ་ཤེས་བརྒྱད་དབྱིངས་སུ་དག་པའི་རྟགས་སུ་གྲུབ་པ་བརྒྱད་",
            "ཇི་ལྟར་ཐོབ་པའི་ཚུལ་བརྗོད་པ་༽ནི། ",
            "དགུག་དང་བཏང་དང་བཅིང་དང་དགྲོལ།།",
            "གསོ་དང་བསད་དང་འཕམ་དང་རྒྱལ།།",
            ""
        ],
        [
            "ཏིང་འཛིན་འདི་ཡིས་བྱེད་པར་འགྱུར།། ",
            "བཞི་པ་དེ་དག་གྲུབ་པའི་དཔེ་ནི། ",
            "དེ་ཉིད་ཡེ་ཤེས་རང་སྣང་བའི། །",
            "མིང་ཚིག་གཟུགས་སོགས་ཡིད་བཞིན་གྱིས། །",
            "མུན་ལ་སྣང་བྱུང་ཇི་བཞིན་དུ། །",
            "འགྱུར་བ་གསེར་འགྱུར་སྨན་གྱི་ཚུལ། །",
            " གཉིས་པ་གང་གིས་བསྒྲུབ་པ་ཡི་གེ་སྤྲིན་གྱི་རང་བཞིན་ལ་གཉིས་།",
            "གང་ཟག་གང་གིས་བསྒྲུབས་པ་དང་། ",
            "ངོ་བོར་གང་སྒྲུབ་པའོ།།",
            "དང་པོ་༼གང་ཟག་གང་གིས་བསྒྲུབས་པ་༽ནི། ",
            "སྟོན་པ་མཆོད་བརྩོན་རྟོགས་པ་གསལ།།",
            "དམ་ཚིག་སྔགས་དང་ཕྱག་རྒྱ་རྣམས། །",
            "མ་ཉམས་ཤེས་ཤིང་ཡོ་བྱད་ལྡན།།",
            "འགྲུབ་འགྱུར་མི་ལྡན་དོན་མེད་།",
            ""
        ],
        [
            "གཉིས་པ་༼ངོ་བོར་གང་སྒྲུབ་པ་༽ནི། ",
            "དུས་གསུམ་རྒྱལ་བས་ཐུགས་ཆུད་པའི། །",
            "དངོས་གྲུབ་མཆོག་གི་སྙིང་པོ་ནི། །",
            "ཟད་པའི་དུས་མེད་ཡིད་བཞིན་མཛོད། །",
            "འཕེལ་འགྲིབ་མེད་པར་འབྱུང་བ་སྟེ།།",
            "དངོས་པོ་མེད་ལས་དངོས་པོའི་སྤྲིན། །",
            "སྣ་ཚོགས་རྣམ་པར་འབྱུང་ཞིང་འགྱུར།། ",
            "གསུམ་པ་ཇི་ལྟར་བསྒྲུབ་པའི་ཐབས་དངོས་བསྟན་པ་ལ་གསུམ་།",
            "ཏིང་ངེ་འཛིན་མདོར་བསྟན་པ། ",
            "དེའི་རང་བཞིན་རྒྱས་པར་བཤད་པ། ",
            "མཉམ་པར་བཞག་པ་གཅིག་ཏུ་དོན་བསྡུ་བའོ།།",
            "དང་པོ་༼ཏིང་ངེ་འཛིན་མདོར་བསྟན་པ་༽ནི། ",
            "དངོས་རྣམས་ཉིད་ན་དངོས་མེད་པར། །",
            "རྟོགས་པའི་དབང་སྒྱུར་ཏིང་འཛིན་ཡིན།། ",
            "གཉིས་པ་༼དེའི་རང་བཞིན་རྒྱས་པར་བཤད་པ་༽ལ་གཉིས། ",
            "ཤེས་རབ་ཆོས་ཀྱི་སྐུ་སྟོང་པ་ཉིད་བསྒོམ་པའི་ཏིང་ངེ་འཛིན་དང༌། ",
            "ཐབས་གཟུགས་ཀྱི་སྐུ་སྣང་བ་ཉིད་བསྒོམ་པའི་ཏིང་ངེ་འཛིན་ནོ།།",
            ""
        ],
        [
            "དང་པོ་",
            "༼ཤེས་རབ་ཆོས་ཀྱི་སྐུ་སྟོང་པ་ཉིད་བསྒོམ་པའི་ཏིང་ངེ་འཛིན་༽ལ་གཉིས། ",
            "དམིགས་སུ་མེད་པའི་དོན་ལ་གདམས་ཚུལ་སྤྱིར་བསྟན་པ་དང༌། ",
            "གཉིས་སུ་མེད་པའི་ཡེ་ཤེས་བྱེ་བྲག་ཏུ་བཤད་པའོ།།",
            "དང་པོ་",
            "༼དམིགས་སུ་མེད་པའི་དོན་ལ་གདམས་ཚུལ་སྤྱིར་བསྟན་པ་༽ནི། ",
            "གང་གིས་དམིགས་མེད་མི་ཤེས་པ། །",
            "དེ་ཡིས་ཆོས་ཀྱི་དབྱིངས་མི་ཤེས།།",
            "དེ་ཕྱིར་དངོས་དང་དངོས་མེད་པ། །",
            "འཇིག་པས་དམིགས་མེད་ཤེས་པར་གྱིས། །",
            " གཉིས་པ་",
            "༼གཉིས་སུ་མེད་པའི་ཡེ་ཤེས་བྱེ་བྲག་ཏུ་བཤད་པ་༽ནི། ",
            "གཞི་རྩ་མེད་པའི་སེམས་ཉིད་ནི། །",
            "ཕོ་མོ་མ་ཡིན་མ་ནིང་མིན།།",
            "མཚན་མེད་མ་ཡིན་རིགས་བརྒྱུད་མིན།།",
            "ཁ་དོག་མ་ཡིན་དབྱིབས་མ་ཡིན།།",
            "གནས་སུ་མ་ཡིན་གང་ཡང་མིན།།",
            ""
        ],
        [
            "དེ་བཞིན་ཉིད་དབྱིངས་ཡེ་ཤེས་ཏེ།།",
            "ཐབས་ཀྱི་ཕྱག་རྒྱ་ཀུན་གྱི་རྒྱུ། །",
            " གཉིས་པ་ཐབས་གཟུགས་སྣང་བསྒོམས་པའི་ཏིང་ངེ་འཛིན་ལ་གཉིས། ",
            "བསྐྱེད་རྫོགས་ལྷའི་ཏིང་ངེ་འཛིན་དུ་བསྟན་པ་དང༌། ",
            "སྣང་སྲིད་ཀུན་ཏུ་བཟང་པོའི་ཕྱག་རྒྱར་བཤད་པ་ནི། ",
            "ཐབས་ལས་ཐབས་བྱུང་ཐབས་བསམ་ཡས། །",
            "ཐ་དད་མིན་ལས་ཐ་དད་པའི། །",
            "ནང་དང་ནང་གི་ཕྱི་རོལ་གྱི། །",
            "དཀྱིལ་འཁོར་བསམ་ཡས་ཡེ་ཤེས་རོལ།།",
            "འཇིགས་མེད་ཀུན་བཟང་ཕྱག་རྒྱའི་མཆོག །",
            " གསུམ་པ་མཉམ་པར་བཞག་པ་གཅིག་ཏུ་དོན་བསྡུ་བ་ནི། ",
            "གང་གིས་གླང་ཆེན་མྱོས་འདྲའི་སེམས། །",
            "མཉམ་པར་བཞག་པས་བཏུལ་ནས་སུ། །",
            "སྔགས་དང་ཕྱག་རྒྱ་རབ་བརྟན་།",
            "དངོས་གྲུབ་ཡ་མཚན་ཆེན་པོར་འགྱུར།། ",
            "གསུམ་པ་སྐབས་ཀྱི་དོན་བསྡུ་བ་ནི། ",
            "ཞེས་",
            "བརྗོད་པས་དེ་བཞིན་གཤེགས་པ་ཉིད་གཟིགས་མོས་མཉེས་པར་གྱུར་ཏོ།།",
            ""
        ],
        [
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "སྒྱུ་འཕྲུལ་དྲྭ་བ་བསྒྲུབ་པའི་ཏིང་ངེ་འཛིན་གྱི་ལེའུ་སྟེ་ལྔ་པའོ།།།། ",
            "ལེའུ་དྲུག་པ། ",
            "༈ །།",
            "དོན་གཉིས་པ་ཏིང་ངེ་འཛིན་གྱི་དཀྱིལ་འཁོར་བསྟན་པ་ལ་གཉིས་།",
            "དབྱིངས་ཏིང་ངེ་འཛིན་གྱི་དཀྱིལ་འཁོར་སྤྱིར་བསྟན་པ་དང༌། ",
            "དེའི་ཡན་ལག་སྔགས་དང་ཕྱག་རྒྱའི་དཀྱིལ་འཁོར་བྱེ་བྲག་ཏུ་བཤད་པའོ།།",
            "དང་པོ་༼དབྱིངས་ཏིང་ངེ་འཛིན་གྱི་དཀྱིལ་འཁོར་སྤྱིར་བསྟན་པ་༽ལ་གཉིས། ",
            "དཀྱིལ་འཁོར་སྤྲོ་བའི་རྒྱུ་བརྗོད་པ་དང་། ",
            "དེ་ལས་འཕྲོས་པ་དཀྱིལ་འཁོར་ཉིད་བཤད་པའོ།།",
            "དང་པོ་༼དཀྱིལ་འཁོར་སྤྲོ་བའི་རྒྱུ་བརྗོད་པ་༽ནི། ",
            "དེ་ནས་",
            "དེ་བཞིན་གཤེགས་པ་ཐམས་ཅད་ཀྱི་རང་བཞིན་གཅིག་དང་དུ་མ་མེད་པའི་བདག་ཉིད་ཐམས་ཅད་ཀྱིས། ",
            "འཇིག་རྟེན་དྲུག་གི་ཕྱོགས་བཅུ་ཐམས་ཅད་ལ།།",
            "ཉིད་ཀྱི་ཆེ་བའི་དཀྱིལ་འཁོར་དབྱུང་བར་བཞེད་།",
            ""
        ],
        [
            "ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་༼འཕྲོས་པ་དཀྱིལ་འཁོར་ཉིད་བཤད་པ༽ལ་གསུམ། ",
            "གཞི་རང་བཞིན་ལྷུན་གྱིས་གྲུབ་པའི་དཀྱིལ་འཁོར་སྤྱིར་བསྟན་པ། ",
            "ལམ་ཏིང་ངེ་འཛིན་བསྒོམ་པའི་དཀྱིལ་འཁོར་བྱེ་བྲག་ཏུ་བཤད་པ། ",
            "འབྲས་བུ་ཡེ་ཤེས་ཆེན་པོའི་དཀྱིལ་འཁོར་དུ་དོན་བསྡུ་བའོ།།",
            "དང་པོ་༼གཞི་རང་བཞིན་ལྷུན་གྱིས་གྲུབ་པའི་དཀྱིལ་འཁོར་སྤྱིར་བསྟན་པ་༽ནི། ",
            "ཡེ་ཤེས་ཕྱོགས་བཞི་དབུས་བརྟགས་ཏེ།།",
            "དཀྱིལ་འཁོར་བསམ་ཡས་ལྷུན་གྲུབ་ནི། །",
            "རྫོགས་ཆེན་རྟོགས་པའི་རྣལ་འབྱོར་པས། །",
            "ཀུན་འབྱུང་དཀྱིལ་འཁོར་ཆེན་པོར་སྤྱོད།། ",
            "གཉིས་པ་༼ལམ་ཏིང་ངེ་འཛིན་བསྒོམ་པའི་དཀྱིལ་འཁོར་བྱེ་བྲག་ཏུ་བཤད་པ་༽ལ་གཉིས། ",
            "ཏིང་ངེ་འཛིན་གྱི་དཀྱིལ་འཁོར་དངོས་དང༌། ",
            "དེའི་གྲུབ་པ་འབྲས་བུའི་དཀྱིལ་འཁོར་རོ། །",
            "དང་པོ་༼ཏིང་ངེ་འཛིན་གྱི་དཀྱིལ་འཁོར་དངོས་༽ལ་གཉིས། ",
            "རྟེན་གཞལ་ཡས་ཁང་གི་དཀྱིལ་འཁོར་དང༌། ",
            "རྟེན་པ་ལྷའི་དཀྱིལ་འཁོར་རོ། །",
            "དང་པོ་༼རྟེན་གཞལ་ཡས་ཁང་གི་དཀྱིལ་འཁོར་༽ལ་གསུམ། ",
            "གཞལ་ཡས་ཁང༌། ",
            "རྒྱན་དང༌། ",
            "གདན་བཤད་པའོ།།",
            "དང་པོ་༼གཞལ་ཡས་ཁང༌༽ནི། ",
            "འཁོར་ལོ་རྩིབས་བཞི་མུ་ཁྱུད་བཅས།།",
            ""
        ],
        [
            "གྲུ་ཆད་བཞིས་བརྒྱན་བར་ཁྱམས་དང༌། །",
            "ཀུན་ཏུ་གྲུ་བཞི་སྒོ་ཁྱུད་ལྡན།། ",
            "གཉིས་པ་༼རྒྱན་༽ནི། ",
            "རོལ་མོ་སྣ་ཚོགས་སྤྲིན་ཕུང་བཞིན། །",
            "དཀྱིལ་འཁོར་བཞི་བཅུ་གཉིས་ཀྱིས་བརྒྱན།། ",
            "གསུམ་པ་༼གདན་བཤད་པ༽ནི། ",
            "སེང་གེ་གླང་ཆེན་རྟ་དང་ཁྱུང༌། །",
            "ནམ་མཁའ་ལྡིང་གི་ཁྲི་ཆེན་ལ།།",
            "ཉི་ཟླ་པདྨ་རིན་པོ་ཆེ། །",
            " གཉིས་པ་བརྟེན་པ་ལྷའི་དཀྱིལ་འཁོར་ལ་དྲུག་ལས། ",
            "དང་པོ་ཇི་ལྟར་འབྱུང་བའི་ཚུལ་ནི། ",
            "གདན་ལ་རྫོགས་དང་སེམས་དཔའི་ཚུལ། །",
            " གཉིས་པ་གནས་གང་དུ་ལྷ་གང་བཞུགས་པ་ནི། ",
            "འཁོར་ལོ་རྒྱལ་པོ་རྒྱལ་མོ་དང༌། །",
            "གཡས་ནས་མཐོང་ཐོས་སྣོམ་པ་དང༌། །",
            "མྱོང་དང་བཙུན་མོའི་ཚོགས་སུ་བཅས།།",
            "གྲུ་ཆད་ལ་ནི་མཐོང་བྱེད་དང༌། །",
            "ཐོས་བྱེད་སྣོམ་བྱེད་མྱོང་བྱེད་རྣམས། །",
            "བཙུན་མོའི་ཚོགས་དང་བཅས་པར་གནས། །",
            "བར་ཁྱམས་ལ་ནི་ཐུབ་དྲུག་དང༌། །",
            "མདུན་དང་རྒྱབ་ཏུ་བྱེད་པ་དང༌། །",
            "བྱ་བ་དག་ནི་གནས་པར་བསྟན།།",
            ""
        ],
        [
            "སྒོ་ཁྱུད་བཞི་ལ་འཇོམས་པ་ནི། །",
            "བཙུན་མོའི་ཚོགས་དང་ལྡན་པར་གནས། །",
            " གསུམ་པ་ཕྱག་མཚན་གང་འཛིན་པ་ནི། ",
            "རྡོ་རྗེ་འཁོར་ལོ་རིན་པོ་ཆེ། །",
            "པདྨ་རལ་གྲི་དྲིལ་བུ་འབར།།",
            "ཨུཏྤལ་ཀླུ་ཤིང་ལ་སོགས་མཚན། །",
            "མཛེས་ཚུལ་མཉེས་པའི་ཡོ་བྱད་འཛིན།། ",
            "བཞི་པ་སྐུ་མདོག་ཇི་ལྟར་སྣང་བ་ནི། ",
            "མཐིང་ག་དཀར་པོ་སེར་ལེ་བརྒན། །",
            "ལྗང་གུ་ལ་སོགས་སྣ་ཚོགས་པའི། །",
            " ལྔ་པ་ཚུལ་ཇི་ལྟར་བཞུགས་པ་ནི། ",
            "མཉེན་ལྕུག་འཁྲིལ་ལྡེམ་གཞོན་ཚུལ་ཅན། །",
            "གསལ་འཚེར་ལྷུན་སྡུག་གཟི་བྱིན་ལྡན།། ",
            "དྲུག་པ་འོད་ཟེར་ཇི་ལྟར་འཕྲོ་བ་ནི། ",
            "འོད་ཟེར་འཕྲོ་བའི་ཚོགས་ཆེན་པོ། །",
            "འབར་བའི་ཕྲེང་བས་འཁྲིགས་པ་སྟེ།།",
            "མཐའ་དབུས་མེད་པར་ཁྱབ་པ་ཡི། །",
            "དཀྱིལ་འཁོར་བསམ་ཡས་ལྷུན་གྱིས་གྲུབ།། ",
            "གཉིས་པ་དེའི་གྲུབ་པ་འབྲས་བུའི་དཀྱིལ་འཁོར་བཤད་པ་ལ་བཞི། ",
            "འབྲས་བུ་སྐུའི་འཆར་ཚུལ། ",
            "དེ་ལས་ཕྲིན་ལས་མཛད་ཚུལ། ",
            "དེ་ལས་འགྲོ་བ་གྲོལ་ཚུལ། ",
            "ངོ་མཚར་ལྟས་ཀྱི་སྣང་ཚུལ་ལོ། །",
            "དང་པོ་༼འབྲས་བུ་སྐུའི་འཆར་ཚུལ་༽ནི། ",
            "སྐུ་ཡི་ཕྱག་རྒྱ་ཆེ་མཆོག་ནི། །",
            "དེ་བཞིན་དབྱིངས་ལས་མ་གཡོས་ཀྱང༌། །",
            "ཡང་དག་ཐར་བའི་གཟུགས་སྐུ་དང༌། །",
            "འགྲོ་བ་མ་ལུས་འདུལ་བའི་ཕྱིར། །",
            "མཐུན་བྱས་སྐུ་ནི་སྣ་ཚོགས་སྟོན།།",
            ""
        ],
        [
            "གཉིས་པ་༼ཕྲིན་ལས་མཛད་ཚུལ་༽ལ་གཉིས། ",
            "དབྱིངས་ལས་མ་གཡོས་བཞིན་དུ་",
            "ཕྲིན་ལས་སྣང་བའི་དཔེ་དང༌། ",
            "གདུལ་བྱའི་དོན་དུ་ཕྲིན་ལས་སྣང་བའི་ཚུལ་ལོ། །",
            "དང་པོ་༼དབྱིངས་ལས་མ་གཡོས་བཞིན་དུ་",
            "ཕྲིན་ལས་སྣང་བའི་དཔེ་༽ནི། ",
            "སྟོན་ཉིད་སྒྱུ་མ་མིག་ཡོར་ཚུལ། །",
            "ཚུལ་ཉིད་དབྱིངས་ལས་གཡོས་པ་མེད།།",
            "མ་གཡོས་བཞིན་དུ་སྣ་ཚོགས་པའི། །",
            "དེའི་ཚེ་མི་མཐུན་སྣ་ཚོགས་ལ།།",
            "སོ་སོ་འདྲ་བར་སྣང་བ་ནི། །",
            "དེ་བཞིན་ཉིད་ཀྱིས་མ་བཅོས་ཀྱང༌། །",
            "ལས་འཕྲོའི་དབང་གིས་སོ་སོར་སྣང༌།།",
            "དཔེར་ན་མེ་ལོང་ཆུ་ཟླ་བཞིན། ། ",
            "གཉིས་པ་༼གདུལ་བྱའི་དོན་དུ་",
            "ཕྲིན་ལས་སྣང་བའི་ཚུལ་༽ལ་བཞི་ལས། ",
            "འགྲོ་དྲུག་ཕལ་ལ་སྣང་ཚུལ་ནི། ",
            "དེ་ཚེ་འགྲོ་དྲུག་ཐམས་ཅད་ལ།།",
            "སྡིག་སྤོང་གཟུགས་སུ་སྣང་བར་བསྟན།། ",
            "གཉིས་པ་ཉན་ཐོས་ལ་སྣང་ཚུལ་ནི། ",
            "ཉན་ཐོས་རྣམས་ལ་དགྲ་བཅོམ་གཟུགས། །",
            " གསུམ་པ་རང་རྒྱལ་ལ་སྣང་བའི་ཚུལ་ནི། ",
            "རང་རྒྱལ་རྣམས་ལ་བསེ་རུའི་ཚུལ། །",
            " བཞི་པ་ཐེག་པ་ཆེན་པོ་པ་ལ་སྣང་ཚུལ་ནི། ",
            "གཞན་ཡང་ཐེག་མཆོག་རིམ་པ་བཞིན། །",
            "འོག་མིན་བླ་མེད་གནས་མཆོག་ཏུ། །",
            "སྐུ་ནི་རྣམ་པར་སྣང་མཛད་ཚུལ། །",
            "བྱང་ཆུབ་སེམས་དཔའི་འཁོར་རྣམས་ལ།།",
            ""
        ],
        [
            "དེ་བཞིན་གསུང་མཆོག་མི་སྨྲ་སྟེ།།",
            "སྐུ་ཡིས་ཆོས་རྣམས་མཇལ་བར་སྟོན།། ",
            "གསུམ་པ་དེ་ལས་འགྲོ་བ་གྲོལ་ཚུལ་གཉིས། ",
            "རྒྱུ་ལམ་གྱི་སྒྲིབ་པ་སྦྱང་བ་དང༌། ",
            "འབྲས་བུ་སྐུ་དང་ས་མཆོག་ཐོབ་ཚུལ་ལོ། །",
            "དང་པོ་༼རྒྱུ་ལམ་གྱི་སྒྲིབ་པ་སྦྱང་བ་༽ལ་གཉིས་ལས། ",
            "དང་པོ་དཔེ་ནི། ",
            "མེ་ལོང་བསྟན་པའི་ཚུལ་བཞིན་དུ། །",
            "དངོས་ཀྱི་མདོག་ངན་ཐམས་ཅད་སེལ།། ",
            "གཉིས་པ་དོན་ནི། ",
            "འཁོར་གྱིས་དེ་བཞིན་སྐུ་བལྟས་ན།།",
            "བྱང་ཆུབ་སྒྲིབ་པ་གཏིང་དཔག་མེད།།",
            "མེ་ལོང་བཞིན་དུ་སྐུ་ལ་སྣང༌།།",
            ""
        ],
        [
            "དེ་ནས་ས་བཅུ་རིམ་གྱིས་འབྱོང༌། །",
            "བླ་མེད་བྱང་ཆུབ་ཡང་དག་ཐོབ།། ",
            "གཉིས་པ་༼འབྲས་བུ་སྐུ་དང་ས་མཆོག་ཐོབ་ཚུལ་༽ལ་གསུམ། ",
            "ལྷུན་སྟུག་པོ་བཀོད་པར་སྐུ་དང་ཡེ་ཤེས་རྫོགས་ཚུལ་སྤྱིར་བསྟན་པ། ",
            "དེ་ལ་སའི་རྫོགས་ཚུལ་བྱེ་བྲག་ཏུ་བཤད་པ། ",
            "སྐུ་ལྔ་ལྷུན་གྱིས་གྲུབ་ཚུལ་དུ་དོན་བསྡུ་བའོ།།",
            "དང་པོ་༼ལྷུན་སྟུག་པོ་བཀོད་པར་སྐུ་དང་ཡེ་ཤེས་རྫོགས་ཚུལ་སྤྱིར་བསྟན་པ་༽ལ་གཉིས་ལས། ",
            "སྐུ་གསུམ་འདུ་འབྲལ་མེད་པའི་ཐོབ་ཚུལ་ནི། ",
            "ཆོས་སྐུ་དཔག་མེད་བརྗོད་དུ་མེད།།",
            "ལོངས་སྐུ་ཟད་མེད་ཡིད་བཞིན་གཏེར། །",
            "སྤྲུལ་པ་བྱེ་བ་བསམ་མི་ཁྱབ།། ",
            "གཉིས་པ་རང་སྣང་ལྷུན་གྲུབ་ཆེན་པོར་བཞུགས་ཚུལ་ནི། ",
            "མཚན་དང་དཔེ་བྱད་ཐམས་ཅད་རྫོགས།།",
            "སྤྱོད་ཡུལ་ཀུན་ཏུ་མཎྜ་ལ།།",
            ""
        ],
        [
            "ཚོགས་ཆེན་གཉིས་ཀྱང་རྫོགས་པར་རོལ།། ",
            "གཉིས་པ་སའི་རྫོགས་ཚུལ་ནི། ",
            "ཐབས་དང་ཤེས་རབ་ས་ཡི་མཆོག །",
            "དེ་ལ་སོགས་པ་བསམ་ཡས་མཆོག །",
            " གསུམ་པ་སྐུ་ལྔ་ལྷུན་གྱིས་གྲུབ་ཚུལ་དུ་དོན་བསྡུ་བ་ནི། ",
            "སྐྱེ་ཤི་མེད་པའི་གཡུང་དྲུང་སྐུ། །",
            "ཉོན་མོངས་ཀུན་གྱི་ཞིང་དུ་གནས། །",
            "ཟད་མི་ཤེས་པའི་གཏེར་དུ་འགྱུར།།",
            "རྡོ་རྗེ་རིག་པ་འཛིན་པའི་སྐུ། །",
            "ཐམས་ཅད་དབྱེར་མེད་མཉམ་པའི་སྐུ། །",
            "ཐམས་ཅད་མཁྱེན་པའི་ཡེ་ཤེས་སྐུ། །",
            "དེ་ཚེ་སྐུ་ལྔ་ཀུན་ཀྱང་རྫོགས།། ",
            "བཞི་པ་ངོ་མཚར་ལྟས་ཀྱི་སྣང་ཚུལ་ནི། ",
            "ཞེས་བརྗོད་པས། ",
            "འཇིག་རྟེན་དྲུག་གི་ཕྱོགས་བཅུ་མཐའ་ཡས་མུ་མེད་པ་ཐམས་ཅད་དུ་དཀྱིལ་འཁོར་བརྗོད་ཀྱིས་མི་ལང་བ། ",
            "ཞིང་གི་རྡུལ་སྙེད་དུ་གསལ་བར་གྱུར་ཏོ།། ",
            "གསུམ་པ་འབྲས་བུ་ཡེ་ཤེས་ཆེན་པོའི་དཀྱིལ་འཁོར་གཅིག་ཏུ་དོན་བསྡུ་བ་ལ་གཉིས། ",
            "ཚུལ་ཇི་ལྟར་གསུངས་པ་དང༌། ",
            "ངོ་བོ་གང་གསུངས་པའོ།།",
            "དང་པོ་༼ཚུལ་ཇི་ལྟར་གསུངས་པ་༽ནི། ",
            "དེ་ནས་དེ་བཞིན་གཤེགས་པ་བཙུན་མོའི་ཚོགས་དང་གཉིས་སུ་མེད་པའི་",
            "དཀྱིལ་འཁོར་དེ་ཉིད་ཀྱི་གསང་བ་འདི་ཉིད་སྐུ་གསུང་ཐུགས་ཡོན་ཏན་ཕྲིན་ལས་རྡོ་རྗེ་ལས་ཕྱུང་ངོ༌།།",
            ""
        ],
        [
            "གཉིས་པ་༼ངོ་བོ་གང་གསུངས་པ་༽ནི། ",
            "༼ངོ་བོ་གཞི་ལམ་འབྲས་བུ་གསུམ་ཆ་ལ་",
            "གནས་པ་དེ་བཞིན་རེ་རེ་ཞིང་ཡང་།",
            "༽ཨ་ཧོཿ དམིགས་བྱ་དམིགས་བྱེད་མི་དམིགས་",
            "དཔག་མེད་བསམ་མི་ཁྱབ།།",
            "ཡེ་ཤེས་རང་རིག་དཀྱིལ་འཁོར་",
            "སྣ་ཚོགས་བརྗོད་མི་ལང༌། །",
            "མཉམ་དང་མི་མཉམ་ཀུན་ཁྱབ་",
            "ཁྱབ་མེད་ཁྱབ་པའི་དབྱིངས། །",
            "ཡེ་ནས་ཀུན་གསལ་དཀྱིལ་འཁོར་རྣམ་སྤྲོས་",
            "སྤྲོས་པ་མེད།།",
            "ཧོཿ ཞེས་རྡོ་རྗེ་གསང་བའི་ཚིག་ཏུའོ། །",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "དཀྱིལ་འཁོར་སྤྲོས་པའི་ལེའུ་སྟེ་དྲུག་པའོ།།།། ",
            "ལེའུ་བདུན་པ། ༈ །།དོན་གཉིས་པ་དེའི་ཡན་ལག་སྔགས་དང་",
            "ཕྱག་རྒྱའི་དཀྱིལ་འཁོར་བྱེ་བྲག་ཏུ་བཤད་པ་ལ་གཉིས་།",
            "གསུང་གསང་སྔགས་ཀྱི་དཀྱིལ་འཁོར་དང༌། ",
            "སྐུ་ཕྱག་རྒྱའི་དཀྱིལ་འཁོར་བྱེ་བྲག་ཏུ་བཤད་པའོ།།",
            "དང་པོ་༼གསུང་གསང་སྔགས་ཀྱི་དཀྱིལ་འཁོར་༽ལ་གསུམ། ",
            "གསུང་གི་དཀྱིལ་འཁོར་འབྱུང་བའི་རྒྱུ་བརྗོད་པ། ",
            "གསང་སྔགས་ཀྱི་དཀྱིལ་འཁོར་དངོས་བསྟན་པ། ",
            "རང་བཞིན་གཏན་ལ་དབབ་པའོ།།",
            ""
        ],
        [
            "དང་པོ་༼གསུང་གི་དཀྱིལ་འཁོར་འབྱུང་བའི་རྒྱུ་བརྗོད་པ་༽ནི། ",
            "དེ་ནས་དེ་བཞིན་གཤེགས་པ་བཙུན་མོའི་ཚོགས་དང་བཅས་པ་",
            "ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་ལས་འདི་དག་ཕྱུང་ངོ༌།། ",
            "གཉིས་པ་༼གསང་སྔགས་ཀྱི་དཀྱིལ་འཁོར་དངོས་བསྟན་པ་༽ལ་གཉིས། ",
            "དཀྱིལ་འཁོར་བསྐྱེད་པའི་སྔགས་དང༌། ",
            "དབང་བསྐུར་བའི་སྔགས་སོ།།",
            "དང་པོ་༼དཀྱིལ་འཁོར་བསྐྱེད་པའི་སྔགས་༽ལ་བཞི། ",
            "རྟེན་གཞལ་ཡས་ཁང་བསྐྱེད་པའི་སྔགས། ",
            "བརྟེན་པ་ལྷ་བསྐྱེད་པའི་སྔགས། ",
            "ཕྲིན་ལས་ཡོངས་སུ་རྫོགས་པའི་སྔགས། ",
            "ངོ་མཚར་གྱི་ལྟས་ཇི་ལྟར་སྣང་བའི་ཚུལ་ལོ། །",
            "དང་པོ་༼རྟེན་གཞལ་ཡས་ཁང་བསྐྱེད་པའི་སྔགས་༽ནི། ",
            "བྷྲཱུཾ་བི་ཤྭ་བི་ཤྭདྡྷེ། ",
            "གཉིས་པ་༼བརྟེན་པ་ལྷ་བསྐྱེད་པའི་སྔགས་༽ལ་དྲུག་ལས། ",
            "དང་པོ་རིགས་ལྔ་ཡབ་ཡུམ་གྱི་སྔགས། ",
            "ཧཱུྃ་བཛྲ་དྷྲྀཀ ཨོཾ་ཛི་ན་ཛིཀ སྭཱཾ་རཏྣ་དྷྲྀཀ ཨཱཾ་ཨ་རོ་ལིཀ ཧཱཾ་པྲཛྙཱ་དྷྲྀཀ མཱུཾ་དྷཱ་ཏྭཱི་ཤྭ་རཱི། ལཱཾ་དྭེ་ཥ་ར་ཏི། མཱཾ་མོ་ཧ་ར་ཏི། པྱཱཾ་རཱ་ག་ར་ཏི། ཏཱཾ་བཛྲ་ར་ཏི། ",
            "གཉིས་པ་ཐུགས་ཀྱི་སེམས་དཔའ་ཡབ་ཡུམ་གྱི་སྔགས། ",
            "ཀྵཱིཾ་ཧི་རཱ་ཛ་ཡཿ ཏྲཾ་ཨཱ་གརྦྷ་ཡཿ ཧྲི་ཧ་ཧཱུྃ་པདྨ་པ་ད་མཿ ཛིཾ་ཀུ་རུ་པཱ་ཎ་ཧྲཱིཿ ཧཱུཾ་ལཱ་སྱེ་ས་མ་ཡ་སྟྭཾཿ ཏྲཱཾ་མཱ་ལྱེ་ས་མ་ཡ་ཧོཿ ཧྲཱི་གཱི་ཏི་རཱ་གོ྅ཧཾ། ཨ་ནྲྀ་ཏི་རཱ་ག་ཡཱ་མི། ",
            "གསུམ་པ་གསུང་གི་སེམས་དཔའི་ཡབ་ཡུམ་གྱི་སྔགས་ནི། ",
            "མཻ་དྷཱ་ར་ཎི་སྭ་ཧཱ། ཐླྷིཾ་ནིསྶ་རཾ་བྷ་ཡ་སྭཱ་ཧཱ། ཧཱུཾ་སྭ་རཱ་ཛ་ཡ་སྭཱ་ཧཱ། མུཾ་ཤྲཱི་ཨཾ་རཱ་གཱ་ཡ་སྭཱ་ཧཱ། ཛཿདྷཱུ་པེ་པྲ་བེ་ཤ ཧཱུཾ་པུཥྤེ་ཨ་བེ་ཤ བཾ་དཱི་པ་སུ་ཁི་ནཱི། ཧོཿགནྡྷེ་ཙིཏྟ། བཞི་པ་སྒོ་བ་ཡབ་ཡུམ་གྱི་སྔགས་ནི། ཧཱུཾ་ཡ་མཱནྟ་ཀྲྀཏ་ཕཊ། ཧཱུཾ་བིགྷྣཱནྟ་ཀྲྀཏ་ཕཊ། ཧཱུཾ་པདྨཱནྟ་ཀྲྀཏ་ཕཊ། ཧཱུཾ་པྲཛྙཱནྟ་ཀྲྀཏ་ཕཊ། ཨོཾ་མ་ཧཱ་བཛྲ་དྷ་རོ་མ་ཧཱ་ཀྲོ་དྷེ་ཤྭ་རཱི་ཛྭ་ལ་ནཱི་ཧཱུཾ་ཕཊ། ཨོཾ་མ་ཧཱ་རཏྣ་དྷ་རོ་མ་ཧཱ་ཀྲོ་དྷེ་ཤྭ་རཱི་ཛྭ་ལ་ནཱི་ཧཱུཾ་ཕཊ། ཨོཾ་མ་ཧཱ་པདྨ་དྷ་རོ་མ་ཧཱ་ཀྲོ་དྷེ་ཤྭ་རཱི་ཛྭ་ལ་ནཱི་ཧཱུཾ་ཕཊ། ཨོཾ་མ་ཧཱ་ཀརྨ་དྷ་རོ་མ་ཧཱ་ཀྲོ་དྷེ་ཤྭ་རཱི་ཛྭ་ལ་ནཱི་ཧཱུཾ་ཕཊ། ",
            "ལྔ་པ་ཀུན་ཏུ་བཟང་པོ་ཡབ་ཡུམ་གྱི་སྔགས། ",
            "ཧཱུཾ་ཧཱུཾ་ཧཱུཾ་བཛྲ་ཙིཏྟ་ཨོཾ། ཨ་ཨ་ཨ་བཛྲཱི་བྷ་དྲ་ས་མནྟ་ཨཿ དྲུག་པ་ཐུབ་པ་དྲུག་གི་སྔགས། ཨོཾ་མུ་ནེ་ཀྲེཾ་སྭཱ་ཧཱ། ཨོཾ་མུ་ནེ་ཧཱུཾ་ཏྲུཾ་སྭཱ་ཧཱ། ཨོཾ་མུ་ནེ་སྲུཾ་སྭཱ་ཧཱ། ཨོཾ་མུ་ནེ་བྲཾ་སྭཱ་ཧཱ། ཨོཾ་མུ་ནེ་ཀྵཾ་སྭཱ་ཧཱ། ཨོཾ་མུ་ན་ཡེ་སྭཱ་ཧཱ། གཉིས་པ་ཕྲིན་ལས་ཡོངས་སུ་རྫོགས་པའི་སྔགས་ལ་གསུམ་ལས། ",
            "དང་པོ་སྤྱན་དྲངས་ཤིང་བསྟིམ་པའི་སྔགས་ནི། ",
            "ཨོཾ་ཨེ་ཧྱེ་ཧི་བྷ་ག་ཝཱན། མ་ཧཱ་ཀཱ་རུ་ཎི་ཀཱ་དྲྀ་ཤྱ་ཧོཿ ས་མ་ཡ་སྟྭཾ། ཛཿཧཱུཾ་བཾ་ཧོཿ གཉིས་པ་རིག་པའི་མེ་ཏོག་དོར་བའི་སྔགས་ནི། ཨོཾ་ཨཱཾ་ཧཱུཾ་སྭཱ་ཧཱ། བ་བ་བ་བ་བ། ཛྲ་ཛྲ་ཛྲ་ཛྲ་ཛྲ། ས་ས་ས་ས་ས། མ་མ་མ་མ་མ། ཡ་ཡ་ཡ་ཡ་ཡ། ཨོཾ་ཨཱཾ་ཧཱུཾ་སྭཱ་ཧཱ། གསུམ་པ་དངོས་གྲུབ་ཀྱི་དོན་དུ་གསོལ་བ་གདབ་པ་ནི། ཨོཾ་ཡེ་ཤེས་རྒྱལ་པོ་སྐུ་གསུང་ཐུགས། །ཡོན་ཏན་ཕྲིན་ལས་རྨད་པོ་ཆེ།།",
            "དེ་ཉིད་དུ་ནི་མཉམ་སྦྱོར་བས། །",
            "ཕྱག་རྒྱ་ཆེན་པོར་བདག་སྦྱོར་།",
            "ཨོཾ་བཛྲ་ས་མ་ཡ་ཧཱུཾ། ཨོཾ་བཛྲ་ས་མ་ཡ་སྟྭཾ། ཨོཾ་བཛྲ་ས་མ་ཡ་ཧོཿ ཛཿཧཱུཾ་བཾ་ཧོཿ ",
            "བཞི་པ་ངོ་མཚར་གྱི་ལྟས་ཇི་ལྟར་སྣང་བའི་ཚུལ་ནི། ",
            "ཞེས་བརྗོད་པས། ",
            "གསུང་གི་དཀྱིལ་འཁོར་འདི་དག་གིས། །",
            "འཇིག་རྟེན་དྲུག་གི་ཕྱོགས་བཅུ་ཐམས་ཅད་ཁྱབ་པར་གྲགས་སོ།།",
            "རབ་ཏུ་གྲགས་སོ།།",
            ""
        ],
        [
            "ཀུན་ཏུ་གྲགས་སོ།། ",
            "གཉིས་པ་དབང་བསྐུར་བའི་སྔགས་ལ་གཉིས། ",
            "ཇི་ལྟར་གསུང་བའི་ཚུལ་དང༌། ",
            "དབང་བསྐུར་བའི་སྔགས་དངོས་སོ།།",
            "དང་པོ་༼ཇི་ལྟར་གསུང་བའི་ཚུལ་༽ནི། ",
            "དེ་ནས་བཅོམ་ལྡན་འདས་བྱེད་པ་པོ་རྡོ་རྗེ་དང༌། ",
            "བྱ་བ་མོ་རྡོ་རྗེ་གཉིས་སུ་མེད་པས་དཀྱིལ་འཁོར་ལ་ཐིམ་པར་མཛད་དོ།།",
            "དེ་ནས་ཕྱོགས་བཅུ་དུས་བཞིའི་དེ་བཞིན་གཤེགས་པའི་བདག་ཉིད་ཆེན་པོས་",
            "བདག་ཉིད་ཆེན་པོའི་ཡེ་ཤེས་དང་བྱིན་བསྡུ་བ་ཞེས་",
            "བྱ་བ་འདི་སྐུ་དང་གསུང་དང་ཐུགས་རྡོ་རྗེ་སྒྱུ་འཕྲུལ་དྲྭ་བ་ལས་ཕྱུང་ངོ༌།། ",
            "གཉིས་པ་༼དབང་བསྐུར་བའི་སྔགས་དངོས་༽ལ་གསུམ་ལས། ",
            "དང་པོ་དྲི་མ་འཁྲུད་པ་ཡེ་ཤེས་ལྔས་དབང་བསྐུར་བ་ནི། ",
            "ཨོཾ་མ་ཧཱ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་མ་ཧཱ་ཨཱ་དརྴ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་མ་ཧཱ་པྲཏྱ་བེ་ཀྵ་ཎ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་མ་ཧཱ་ས་མ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་མ་ཧཱ་ཀྲྀཏྱཱ་ནུཥྛཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ",
            "གཉིས་པ་ནུས་པ་འཇུག་པ་རིགས་ལྔས་བྱིན་གྱིས་བརླབས་པའི་སྔགས་ནི། ",
            "ཨོཾ་སརྦ་ཏ་ཐཱ་ག་ཏ་མ་ཧཱ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་སརྦ་ཏ་ཐཱ་ག་ཏ་མ་ཧཱ་ཝཱཀ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་སརྦ་ཏ་ཐཱ་ག་ཏ་མ་ཧཱ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་སརྦ་ཏ་ཐཱ་ག་ཏ་མ་ཧཱ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་སརྦ་ཏ་ཐཱ་ག་ཏ་མ་ཧཱ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ",
            "གསུམ་པ་དེ་ལས་བྱུང་བའི་བྱིན་རླབས་ཀྱི་སྣང་ཚུལ་ནི། ",
            "ཞེས་བརྗོད་པས། ",
            "ཐིམ་པར་གྱུར་གསལ་བར་གྱུར་འབར་བར་གྱུར་ཏོ།། ",
            "གསུམ་པ་རང་བཞིན་གཏན་ལ་དབབ་པ་ལ་ལྔ་།",
            ""
        ],
        [
            "གསུང་གི་ངོ་བོ་བརྗོད་དུ་མེད་པ། ",
            "རང་བཞིན་བསམ་གྱིས་མི་ཁྱབ་པ། ",
            "གནས་ལུགས་གདོད་མ་ནས་དག་པ། ",
            "སྣང་ལུགས་མཆོག་ཏུ་གྱུར་པ། ",
            "ཡིན་ལུགས་དབྱིངས་ལས་མ་གཡོས་པའོ།།",
            "དང་པོ་༼གསུང་གི་ངོ་བོ་བརྗོད་དུ་མེད་པ་༽ནི། ",
            "ཨེ་མ་ཧོ་ངོ་མཚར་རྨད་ཀྱི་ཆོས། །",
            "རྫོགས་པའི་སངས་རྒྱས་ཀུན་གྱི་གསུང༌།།",
            "སྒྲ་དང་མིང་ཚིག་ཀུན་ལས་འདས།།",
            "སྣ་ཚོགས་སྒྲ་རྣམས་གསལ་བར་།",
            "གཉིས་པ་༼རང་བཞིན་བསམ་གྱིས་མི་ཁྱབ་པ་༽ནི། །",
            " གསུང་གཅིག་དཀྱིལ་འཁོར་ཡན་ལག་ནི། །",
            "བསམ་གྱིས་མི་ཁྱབ་ཀུན་ཏུ་ཁྱབ།།",
            "སྒྲ་དང་མིང་ཚིག་སོ་སོར་གྲགས།།",
            ""
        ],
        [
            "ཐམས་ཅད་གསུང་གི་ཕྱག་རྒྱའི་མཆོག །",
            " གསུམ་པ་༼གནས་ལུགས་གདོད་མ་ནས་དག་པ་༽ནི། ",
            "རྒྱུད་མཆོག་སྒྱུ་འཕྲུལ་དྲྭ་བ་ལས། །",
            "བདེ་ལྡན་གསུང་གི་དོན་འབྱུང་བའང༌། །",
            "ཐམས་ཅད་པདྨའི་ངང་གྱུར་།",
            "གྲོལ་ཐར་ལམ་དང་འཁོར་བའི་སྒྲ། །",
            "ཇི་སྐད་བརྗོད་ཀྱང་གསུང་མཆོག་སྟེ།།",
            "ཐེག་པ་མཐོ་དམན་ཐམས་ཅད་དང༌། །",
            "ལོག་འགྲོ་མ་ལུས་ཐམས་ཅད་སྐད། །",
            "བྱང་ཆུབ་རྡོ་རྗེའི་གསུང་དུ་བསྡུས།། ",
            "བཞི་པ་༼སྣང་ལུགས་མཆོག་ཏུ་གྱུར་པ་༽ནི། ",
            "བསྡུས་ཉིད་ཕྱོགས་བཅུར་རྣམ་པར་གྲགས།།",
            "སྒྲ་ཉིད་མ་ཆགས་ངང་དུ་གསུངས།།",
            "གསུངས་པ་ཉིད་ན་བརྗོད་དུ་མེད།།",
            ""
        ],
        [
            "བརྗོད་མེད་དེ་ཉིད་སྣ་ཚོགས་སྒྲ། །",
            "ཀུན་ལ་གྲགས་ཤིང་སོ་སོར་མཇལ། །",
            "དཔེར་ན་དེ་བཞིན་སྦྲིད་སངས་བཞིན། །",
            "གསུང་གཅིག་སྒྲ་ཡིས་སོ་སོར་།",
            "དེ་ནི་གསུང་མཆོག་རྒྱལ་པོ་ཡིན།། ",
            "ལྔ་པ་༼ཡིན་ལུགས་དབྱིངས་ལས་མ་གཡོས་པ་༽ལ་གསུམ་ལས། ",
            "དང་པོ་ཐེག་པ་སོ་སོར་སྣང་ཡང་ངོ་བོར་གསུང་བ་མེད་པར་བསྟན་པ་ནི། ",
            "ཐེག་པ་མཐོ་དམན་བསམ་ཡས་ཀྱང༌། །",
            "དེ་བཞིན་ཉིད་ལས་མ་གསུངས་།",
            "གདུལ་བྱའི་ཐབས་སུ་སོ་སོར་ཐོས།།",
            "ཇི་ལྟར་གསུང་རབ་ཀུན་བརྗོད་ཀྱང༌། །",
            "དེ་བཞིན་ཉིད་ཀྱིས་གསུངས་པ་མེད།། ",
            "གཉིས་པ་ཐུགས་རྗེའི་ངང་ལས་གསུང་གི་རྡོ་རྗེ་འགྲོ་བ་ལ་སྣང་ཚུལ་ནི། ",
            "ཡི་གེ་མེད་དང་རིག་པའི་གསུང༌།།",
            ""
        ],
        [
            "ལྗགས་ཀྱི་རྩེ་མོར་མ་ཕྱུང་ཡང༌། །ཐུགས་རྗེ་གསུང་གི་བྱིན་རླབས་ཀྱིས། །འགྲོ་དོན་སྣ་ཚོགས་སོ་སོར་གསལ།། ",
            "གསུམ་པ་གསུངས་པ་མེད་ཀྱང་གསུང་བར་སྣང་བའི་དཔེ་ནི། གསལ་ཉིད་གསུང་གི་རྡོ་རྗེའི་མཆོག །དེ་བཞིན་གསུང་གི་འགྲོ་དོན་རྣམས། །དེ་བཞིན་ངང་ལས་མ་གཡོས་ཀྱང༌། །དཔེར་ན་བྲག་ཅའི་སྒྲ་བཞིན་ནོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "དཀྱིལ་འཁོར་འདུས་པ་དང་གསང་སྔགས་ཀྱི་ལེའུ་སྟེ་བདུན་པའོ།།།། ",
            "ལེའུ་བརྒྱད་པ། ༈ །།",
            "དོན་གཉིས་པ་སྐུ་ཕྱག་རྒྱའི་དཀྱིལ་འཁོར་དགོད་པ་ལ་གཉིས་།",
            "དཀྱིལ་འཁོར་སྤྲོ་བའི་ཚུལ་མདོར་བསྟན་པ་དང༌། །",
            "དེའི་རང་བཞིན་རྒྱས་པར་བཤད་པའོ།།",
            "དང་པོ་༼དཀྱིལ་འཁོར་སྤྲོ་བའི་ཚུལ་མདོར་བསྟན་པ་༽ནི། ",
            "དེ་ནས་བཞིན་གཤེགས་པ་ཐམས་ཅད་ཀྱིས། །",
            "ཡན་ལག་ཐམས་ཅད་དཀྱིལ་འཁོར་དུ་",
            "ལྷུན་གྱིས་གྲུབ་པར་བྱིན་རློབ་པ་",
            "ཞེས་བྱ་བ་འདི་ཆེད་དུ་བརྗོད་དོ།།",
            ""
        ],
        [
            "གཉིས་པ་༼རང་བཞིན་རྒྱས་པར་བཤད་པ་༽ལ་གསུམ་།",
            "གཞི་ལྷུན་གྱིས་གྲུབ་པ་ཕྱག་རྒྱའི་དཀྱིལ་འཁོར་སྤྱིར་བསྟན་པ། ",
            "ལམ་མངོན་པར་སྒྲུབ་བྱའི་ཕྱག་རྒྱའི་དཀྱིལ་འཁོར་བྱེ་བྲག་ཏུ་བཤད་པ། །",
            "འབྲས་བུ་ཡེ་ཤེས་མཆོག་གི་ཕྱག་རྒྱའི་དཀྱིལ་འཁོར་དུ་དོན་བསྡུ་བའོ།།",
            "དང་པོ་༼གཞི་ལྷུན་གྱིས་གྲུབ་པ་ཕྱག་རྒྱའི་དཀྱིལ་འཁོར་སྤྱིར་བསྟན་པ་༽ནི། ",
            "སྒྱུ་འཕྲུལ་དྲྭ་བས་མངོན་རྫོགས་པ། །",
            "ཐམས་ཅད་བྱང་ཆུབ་མཆོག་གི་རྒྱ། །",
            "གསང་བ་དེ་ཉིད་ངེས་པ་ཡི། །",
            "སྙིང་པོའི་ཕྱག་རྒྱ་འདའ་དཀའོ།། ",
            "གཉིས་པ་༼ལམ་མངོན་པར་སྒྲུབ་བྱའི་ཕྱག་རྒྱའི་དཀྱིལ་འཁོར་བྱེ་བྲག་ཏུ་བཤད་པ་༽ལ་གསུམ། ",
            "ཕྱག་རྒྱ་འབྱུང་བའི་རྒྱུ། ",
            "དེ་ལས་བྱུང་བ་སྤྱིའི་ཕྱག་རྒྱ། ",
            "དེ་ལས་འཕྲོས་པ་ལྷ་སོ་སོའི་ཕྱག་རྒྱའོ།།",
            "དང་པོ་༼ཕྱག་རྒྱ་འབྱུང་བའི་རྒྱུ་༽ནི། ",
            "མི་བསྐྱོད་ཉི་མའི་དཀྱིལ་ཡི་གེ །",
            "རིན་ཆེན་ཟླ་བའི་དཀྱིལ་ཡི་གེ །",
            "ལྔ་གཉིས་ཟུང་དུ་སྤྲད་པ་ལས། །",
            "སྦྱར་བས་ཕྱག་རྒྱ་འབྱུང་བའི་རྒྱུ། །",
            " གཉིས་པ་༼བྱུང་བ་སྤྱིའི་ཕྱག་རྒྱ་༽ནི། ",
            "ཨོཾ་དང་མཱུཾ་གཉིས་རྩེ་སྦྱར་།",
            "འབྲུ་བརྒྱད་བསྣོལ་ནས་རྩེ་སྤྲད་པ། །",
            "རྒྱལ་བ་ཀུན་དང་མཉམ་སྦྱོར་བའི། །",
            "བདེ་བ་ཆེན་པོ་སྦྱིན་པའི་རྒྱ། །",
            " གསུམ་པ་༼འཕྲོས་པ་ལྷ་སོ་སོའི་ཕྱག་རྒྱ་༽ལ་ལྔ་ལས། ",
            "དང་པོ་རིག་ལྔ་ཡབ་ཡུམ་གྱི་ཕྱག་རྒྱ་ནི། ",
            "འབྲུ་བཞི་སྦས་ནས་ཐུགས་ཀར་བཀན། །",
            "ཧཱུྃ་སྒྲེང་རྩེ་མོར་རྡོ་རྗེ་འབར།།",
            ""
        ],
        [
            "ཟླ་བརྟུལ་འབྲུ་སྦས་དྲིལ་གསིལ་ཞིང༌།།",
            "འཁྲིལ་བའི་ཚུལ་གྱིས་ཆོས་ལ་བརྟེན།།",
            "འབྲུ་བཞི་སྦས་ནས་ཐུགས་ཀར་བཀན། །",
            "མཱུཾ་སྒྲེང་རྩེ་མོར་དྲིལ་གསིལ་འབར།།",
            "ཉི་མ་འབྲུ་ལྔ་ལས་སུ་འཁྲིལ། །",
            "བཏུད་དེ་འཛུམ་པའི་མདངས་ཀྱིས་བལྟ།།",
            "འབྲུ་བཞི་སྦས་ནས་ཐུགས་ཀར་བཀན། །",
            "ཨོཾ་སྒྲེང་རྩེ་མོར་འཁོར་ལོ་འབར།།",
            "ཟླ་བརྟུལ་འབྲུ་སྦས་དྲིལ་གསིལ་ཞིང༌།།",
            ""
        ],
        [
            "འཁྲིལ་བའི་ཚུལ་གྱིས་ཆོས་ལ་བརྟེན།།",
            "འབྲུ་བཞི་སྦས་ནས་ཐུགས་ཀར་བཀན། །",
            "ལཱཾ་སྒྲེང་རྩེ་མོར་དྲིལ་གསིལ་འབར།།",
            "ཉི་མ་འབྲུ་ལྔ་ལས་སུ་འཁྲིལ། །",
            "བཏུད་དེ་འཛུམ་པའི་མདངས་ཀྱིས་བལྟ།།",
            "འབྲུ་བཞི་སྦས་ནས་ཐུགས་ཀར་བཀན། །",
            "སྭཱཾ་སྒྲེང་རྩེ་མོར་རིན་ཆེན་འབར།།",
            "ཟླ་བརྟུལ་འབྲུ་སྦས་དྲིལ་གསིལ་ཞིང༌།།",
            "འཁྲིལ་བའི་ཚུལ་གྱིས་ཆོས་ལ་བརྟེན།།",
            ""
        ],
        [
            "འབྲུ་བཞི་སྦས་ནས་ཐུགས་ཀར་བཀན། །",
            "མཱཾ་སྒྲེང་རྩེ་མོར་དྲིལ་གསལ་འབར།།",
            "ཉི་མ་འབྲུ་ལྔ་ལས་སུ་འཁྲིལ། །",
            "བཏུད་དེ་འཛུམ་པའི་མདངས་ཀྱིས་བལྟ།།",
            "འབྲུ་བཞི་སྦས་ནས་ཐུགས་ཀར་བཀན། །",
            "ཨཱཾ་སྒྲེང་རྩེ་མོར་པདྨ་འབར།།",
            "ཟླ་བརྟུལ་འབྲུ་སྦས་དྲིལ་གསིལ་ཞིང༌།།",
            "འཁྲིལ་བའི་ཚུལ་གྱིས་ཆོས་ལ་བརྟེན།།",
            "འབྲུ་བཞི་སྦས་ནས་ཐུགས་ཀར་བཀན། །",
            "པྱཱཾ་སྒྲེང་རྩེ་མོར་དྲྀལ་གསིལ་འབར།།",
            ""
        ],
        [
            "ཉི་མ་འབྲུ་ལྔ་ལས་སུ་འཁྲིལ། །",
            "བཏུད་དེ་འཛུམ་པའི་མདངས་ཀྱིས་བལྟ།།",
            "འབྲུ་བཞི་སྦས་ནས་ཐུགས་ཀར་བཀན། །",
            "ཧཱཾ་སྒྲེང་རྩེ་མོར་རལ་གྲི་འབར།།",
            "ཟླ་བརྟུལ་འབྲུ་སྦས་དྲིལ་གསིལ་ཞིང༌།།",
            "འཁྲིལ་བའི་ཚུལ་གྱི་ཆོས་ལ་བརྟེན།།",
            "འབྲུ་བཞི་སྦས་ནས་ཐུགས་ཀར་བཀན། །",
            "ཏཱཾ་སྒྲེང་རྩེ་མོར་དྲིལ་གསིལ་འབར།།",
            "ཉི་མ་འབྲུ་ལྔ་ལས་སུ་འཁྲིལ། །",
            "བཏུད་དེ་འཛུམ་པའི་མདངས་ཀྱིས་བལྟ།།"
        ],
        [
            "གཉིས་པ་བྱང་ཆུབ་སེམས་དཔའ་ཡབ་ཡུམ་གྱི་ཕྱག་རྒྱ་ནི། ",
            "ཨུཏྤལ་ཀླུ་ཤིང་ལ་སོགས་མཚན། །",
            "རིན་ཆེན་མྱུ་གུ་རལ་གྲི་འབར།།",
            "པདྨ་དཀར་པོ་རྡོ་རྗེ་འབར།།",
            "ཆོས་ཀྱི་འཁོར་ལོ་རིན་ཅེན་སྙེ། །",
            "གཟུགས་མཛེས་རིན་ཅེན་ཕྲེང་བ་དང༌། །",
            "པི་ཝང་གར་མཁན་མཆོག་ཉིད་དེ།།",
            "མེ་ཏོག་ཕྲེང་དང་སྤོས་མཆོད་མ། །",
            "མར་མེ་བྱུག་པ་ལ་སོགས་པའི། །",
            "ལས་ལ་འཁྲིལ་ཞིང་ཆོས་ལ་བརྟེན།།",
            "དབུ་རྣམས་འབྱོ་ཞིང་འདུད་པའི་ཚུལ། །",
            "གོང་གི་ཕྱག་རྒྱ་ཆེན་པོ་བཞིན། །",
            "གཉིས་མེད་དབྱིངས་ཀྱི་ངང་དུ་འཁྲིལ། །",
            " གསུམ་པ་སྒོ་བ་ཡབ་ཡུམ་གྱི་ཕྱག་རྒྱ་ནི། ",
            "སྒོ་བཞིའི་ཁྲོ་བོའི་ཕྱག་རྒྱ་ནི། །",
            "ནྲྀ་མགོ་གདེངས་དང་རྡོ་རྗེ་གནོན།།",
            "ཐོད་སྦྲུལ་ཆེན་པོ་གནོན་པ་དང༌། །",
            "རྡོ་རྗེ་རྒྱ་གྲམ་ལས་ཀྱིས་གནོན།།",
            ""
        ],
        [
            "ལྕགས་ཀྱུ་ཞགས་པ་སྥོ་ཊ་ཧོཿ སྒོ་བཞིར་གནས་པ་དེ་དག་ཀྱང༌། །",
            "འདུད་ཚུལ་འཁྲིལ་བ་གོང་མ་བཞིན། །",
            " བཞི་པ་ཐུབ་པ་དྲུག་གི་ཕྱག་རྒྱ་ནི། ",
            "ཐུབ་དྲུག་ཕྱག་རྒྱ་སྣ་ཚོགས་ཏེ།།",
            "མདོར་བསྡུས་ཕྱག་རྒྱ་དྲུག་ཡིན་ནོ།།",
            "ཡུམ་ནི་དམིགས་མེད་ཆོས་ཀྱི་དབྱིངས། །",
            " ལྔ་པ་ཀུན་བཟང་ཡབ་ཡུམ་གྱི་ཕྱག་རྒྱ་ནི། ",
            "ཀུན་བཟང་མཉམ་བཞག་ཡེ་ཤེས་འཕྲོ། །",
            "ཡུམ་གྱུར་མཉམ་རྫོགས་པདྨའི་སྐྱིལ། །",
            "གཞན་ཡང་ཕྱག་རྒྱ་སྣ་ཚོགས་ཏེ།།",
            "ཡང་ན་དེ་བཞིན་གཤེགས་ཉིད་དམ། །",
            "ཡང་ན་རྡོ་རྗེ་ཐལ་མོ་ཉིད། །",
            " གསུམ་པ་འབྲས་བུ་ཡེ་ཤེས་ཀྱི་ཕྱག་རྒྱར་དོན་བསྡུ་བ་ལ་གསུམ། ",
            "རང་བཞིན་གནས་ལུགས་ཀྱི་ཕྱག་རྒྱ་སྤྱིར་བསྟན་པ། ",
            "གནས་སྐབས་སྣང་བྱེད་ཀྱི་ཕྱག་རྒྱ་བྱེ་བྲག་ཏུ་བཤད་པ། ",
            "མཐར་ཐུག་འབྲས་བུའི་ཕྱག་རྒྱས་འགྲོ་དོན་མཛད་པའོ།།",
            "དང་པོ་༼རང་བཞིན་གནས་ལུགས་ཀྱི་ཕྱག་རྒྱ་སྤྱིར་བསྟན་པ་༽ནི། ",
            "ཕྱག་རྒྱ་ཆེན་པོའི་ཚོགས་མཆོག་ནི། །",
            "ཐབས་དང་ཤེས་རབ་ལྡན་འབྱོར་ན།།",
            "མ་བསྐྱོད་མ་བསྒུལ་ཐམས་ཅད་ཀུན། །",
            "ཕྱག་རྒྱ་ཆེན་པོའི་ངང་དུ་གནས། །",
            " གཉིས་པ་༼གནས་སྐབས་སྣང་བྱེད་ཀྱི་ཕྱག་རྒྱ་བྱེ་བྲག་ཏུ་བཤད་པ་༽ལ་བཞི་ལས། ",
            "དང་པོ་སངས་རྒྱས་བཞི་བཅུ་རྩ་གཉིས་ཀྱི་དཀྱིལ་འཁོར་སྤྲོ་བ་ནི། ",
            "ཡན་ལག་བཞི་བཅུ་རྩ་གཉིས་ལྡན།།",
            ""
        ],
        [
            "གཉིས་པ་སངས་རྒྱས་སྟོང་གི་དཀྱིལ་འཁོར་སྤྲོ་བ་ནི། ",
            "དེ་ཉིད་ཡན་ལག་སྤྲོས་བདག་སྟེ།།",
            "བཞི་བཅུ་རྩ་གཉིས་གསུམ་འཕྲོར་འགྱུར།། ",
            "གསུམ་པ་སངས་རྒྱས་ཉི་ཁྲི་ཆིག་སྟོང་གི་",
            "དཀྱིལ་འཁོར་གསལ་བ་ནི། ",
            "དེ་ལྟར་ལྡན་པའི་གཙོ་མཆོག་གིས། །",
            "རྒྱལ་བ་རྒྱལ་མཆོག་དེ་བཞིན་དུ། །",
            "བཅུ་གཉིས་དྲུག་གི་འོད་འཕྲོ་འབར།། ",
            "བཞི་པ་སངས་རྒྱས་བསམ་གྱིས་མི་ཁྱབ་པའི་",
            "དཀྱིལ་འཁོར་ལ་བསླབ་པ་ནི། ",
            "དེ་ལ་སོགས་ཏེ་བསམ་མི་ཁྱབ།། ",
            "གསུམ་པ་མཐར་ཐུག་གི་ཕྱག་རྒྱས་",
            "འགྲོ་དོན་མཛད་པའི་ཚུལ་ལ་ལྔ་ལས། ",
            "དང་པོ་གདུལ་བྱའི་དོན་དུ་སྣ་ཚོགས་སུ་སྟོན་པའི་ཚུལ་ནི། ",
            "ཕྱོགས་བཅུ་དུས་བཞི་བསམ་ཡས་སུ། །",
            "འདུལ་བའི་དོན་རྣམས་སོ་སོར་སྟོན།། ",
            "གཉིས་པ་བསྟན་པ་བཞིན་སྣང་བའི་ཚུལ་ནི། ",
            "ཐེག་པ་མཐོ་དམན་ཐམས་ཅད་དང༌། །",
            "ཕྱིན་ཅི་ལོག་རྣམས་བསམ་ཡས་དང༌། །",
            "ཞི་ཁྲོའི་ཚོགས་ཆེན་ཐམས་ཅད་ལ།།",
            ""
        ],
        [
            "སོ་སོར་མཐུན་བྱས་ཀུན་ཏུ་སྣང༌།། ",
            "གསུམ་པ་སྣ་ཚོགས་སུ་སྣང་ཡང་གཅིག་ལས་མ་གཡོས་པའི་དཔེ་ནི། ",
            "དཔེར་ན་གར་མཁན་ཉིད་འདྲ་བ། །",
            "ལུས་ལ་མ་བཀོད་སྣ་ཚོགས་སྟོན།། ",
            "བཞི་པ་གདུལ་བྱའི་དབང་གིས་ཕྱག་རྒྱའི་གྲངས་མ་ངེས་པར་བསྟན་པ་ནི། ",
            "མདོར་ན་ཕྱག་རྒྱ་ཐམས་ཅད་ནི། །",
            "འདི་ཞེས་གཅིག་ཅེས་བརྗོད་དུ་མེད།།",
            "གཉིས་དང་གསུམ་དུ་རྣམ་པར་འཕྲོ། །",
            "བསྐྱོད་དང་སྤྲོ་བའང་དེ་བཞིན་ཏེ།། ",
            "ལྔ་པ་གནས་ལུགས་ཕྱག་རྒྱ་ཆེན་པོར་ཐམས་ཅད་འདུ་བ་ནི། ",
            "མདོར་ན་བསྒུལ་བསྐྱོད་ཐམས་ཅད་ཀུན། །",
            "ཕྱག་རྒྱ་ཆེན་པོའི་ངང་དུ་གནས། །",
            "གནས་ཉིད་མི་གནས་གནས་པའང་མིན།།",
            "དེ་སྐད་དག་མཆོག་ཉིད་ཀྱིས་བཤད།།",
            ""
        ],
        [
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "ཡན་ལག་ཐམས་ཅད་དཀྱིལ་འཁོར་དུ་བྱིན་གྱིས་བརླབས་ནས་",
            "ཕྱག་རྒྱ་སྤྲོས་པའི་ལེའུ་སྟེ་བརྒྱད་པའོ།།།། ",
            "ལེའུ་དགུ་པ། ",
            "༈ །།",
            "དོན་གསུམ་པ་དེ་ཉིད་གསལ་བར་བྱེད་པ་གཟུགས་བརྙན་གྱི་དཀྱིལ་འཁོར་ལ་",
            "གཉིས་ཏེ།།",
            "དཀྱིལ་འཁོར་གསུང་ཚུལ་མདོར་བསྟན་པ་དང༌། ",
            "དེའི་རང་བཞིན་རྒྱས་པར་བཤད་པའོ།།",
            "དང་པོ་༼དཀྱིལ་འཁོར་གསུང་ཚུལ་མདོར་བསྟན་པ་༽ནི། ",
            "དེ་ནས་དེ་བཞིན་གཤེགས་པ་དགྱེས་པ་ཆེན་པོས། ",
            "རྡོ་རྗེ་གསང་བའི་དམ་ཚིག་བཀོད་པ་ལ་སྙོམས་པར་ཞུགས་ནས",
            "ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་༼རང་བཞིན་རྒྱས་པར་བཤད་པ་༽ལ་གསུམ། ",
            "དབང་པོ་རབ་མཆོག་གི་དཀྱིལ་འཁོར་དུ་དབང་བསྐུར་བ། ",
            "དམན་པ་རྡུལ་ཚོན་གྱི་དཀྱིལ་འཁོར་དུ་དབང་བསྐུར་བ། ",
            "གང་དུ་དབང་བསྐུར་བའི་དོན་བསྡུ་བའོ།།",
            ""
        ],
        [
            "དང་པོ་༼དབང་པོ་རབ་མཆོག་གི་",
            "དཀྱིལ་འཁོར་དུ་དབང་བསྐུར་བ་༽ལ་གཉིས། ",
            "ཡུམ་གྱི་དཀྱིལ་འཁོར་དུ་དབང་བསྐུར་བ་དང་",
            "ཡབ་ཀྱི་དཀྱིལ་འཁོར་དུ་དབང་བསྐུར་བའོ།།",
            "དང་པོ་༼ཡུམ་གྱི་དཀྱིལ་འཁོར་དུ་དབང་བསྐུར་བ་༽ལ་གསུམ། ",
            "དཀྱིལ་འཁོར་དགོད་ཅིང་སྦྱིན་སྲེག་བྱ་བ། ",
            "སྣང་ལ་རང་བཞིན་མེད་པའི་མཆོད་པ་འབུལ་བ། ",
            "འཇུག་ཅིང་དབང་བསྐུར་བའོ།།",
            "དང་པོ་༼དཀྱིལ་འཁོར་དགོད་ཅིང་སྦྱིན་སྲེག་བྱ་བ་༽ལ་གཉིས། ",
            "དཀྱིལ་འཁོར་དགོད་པ་དང༌། ",
            "སྦྱིན་སྲེག་བྱ་བའོ།།",
            "དང་པོ་༼དཀྱིལ་འཁོར་དགོད་པ་༽ལ་གཉིས། ",
            "དཀྱིལ་འཁོར་བསྟན་པ་དང༌། ",
            "མཆོད་པ་བཤམ་པའོ།།",
            "དང་པོ་༼དཀྱིལ་འཁོར་བསྟན་པ་༽ལ་ལྔ་ལས། ",
            "དང་པོ་གནས་གང་དུ་དཀྱིལ་འཁོར་དགོད་པ་ནི། ",
            "ཤིན་ཏུ་ཕྲ་བའི་དམ་ཚིག་མཆོག །",
            "ཕྱག་རྒྱ་ཆེན་པོའི་ཕྱག་མཐིལ་དུ། ། ",
            "གཉིས་པ་དཀྱིལ་འཁོར་གྱི་ཚད་ནི། ",
            "ཐུགས་ཀྱི་དཀྱིལ་འཁོར་དམ་པ་དེ།།",
            ""
        ],
        [
            "སོར་ནི་བཞི་ཡི་ཚད་དུ་བྱ།། ",
            "གསུམ་པ་ཐིག་གདབ་པ་ནི། ",
            "འབྲུ་ལྔ་སྤོས་ལྔ་རིན་ཅེན་ལྔ། །",
            "སྙིང་པོ་ལྔ་དང་སྨན་ལྔ་དང༌། །",
            "བདུད་རྩི་ལྔ་ཉིད་རབ་མཉམ་།",
            "རིག་པས་ཐིག་ནི་གདབ་པར་བྱ།། ",
            "བཞི་པ་ཇི་ལྟར་བྲི་བ་ནི། ",
            "ལྟེ་བ་རྩིབས་དང་ལྡན་པ་ཡི། །",
            "རྩིབས་བཞི་འཁོར་ལོ་མུ་ཁྱུད་བཅས།།",
            "གྲུ་ཆད་བཞི་དང་གྲུ་བཞི་པ། །",
            "བར་ཁྱམས་སྒོ་ཁྱུད་ལྡན་པར་བྱ།། ",
            "ལྔ་པ་མཚན་མ་དགོད་པ་ནི། ",
            "སེན་ཟླུམ་ཙམ་གྱི་ཉི་ཟླ་ལ།།",
            ""
        ],
        [
            "ཙ་ནའི་འབྲུ་ཙམ་པདྨའི་གདན། །",
            "ཡུངས་འབྲུ་ཙམ་གྱི་ཡི་གེ་ལས། །",
            "ཕྱག་རྒྱ་ཏིལ་འབྲུ་ཙམ་དུ་བྲི། །",
            " གཉིས་པ་མཆོད་པ་ནི། ",
            "བཅོས་བུའི་རས་ནི་སྣ་ཚོགས་དང༌། །",
            "རྒྱན་ཕྲེང་བཏུང་དང་བྲོ་བས་བསྐོར།།",
            "གླུ་ཚིག་བྲོ་གར་རོལ་མོ་ཡི། །",
            "སྤྲིན་ཕུང་ཚོགས་ཀྱིས་རབ་ཏུ་མཆོད།།",
            "ཡུམ་དང་འཇོ་མ་སེམས་མ་ཡིས། །",
            "ཇི་ལྟར་འདོད་པའི་ལས་བཞིན་མཆོད།། ",
            "གཉིས་པ་སྦྱིན་སྲེག་གི་ལས་ལ་གཉིས། ",
            "ལས་བཞིའི་སྦྱིན་སྲེག་སྤྱིར་བསྟན་པ་དང༌། ",
            "ཁྲོ་བོའི་སྦྱིན་སྲེག་བྱེ་བྲག་ཏུ་བཤད་པའོ།།",
            "དང་པོ་༼ལས་བཞིའི་སྦྱིན་སྲེག་སྤྱིར་བསྟན་པ་༽ནི། ",
            "དབྱིབས་དང་ཁ་དོག་མཚན་ལྡན་པར། །",
            "ཞལ་དུ་གྱུར་པའི་མེ་བོས་ལ།།",
            "བཟའ་བཏུང་བྲོ་བའི་ཚོགས་རྣམས་ཀྱིས། །",
            "ལས་བཞིའི་མཆོད་པ་རབ་ཏུ་སྦྱིན།།",
            ""
        ],
        [
            "གཉིས་པ་༼ཁྲོ་བོའི་སྦྱིན་སྲེག་བྱེ་བྲག་ཏུ་བཤད་པ་༽ནི། ",
            "ཁྲོ་བོའི་དཀྱིལ་འཁོར་དེ་བཞིན་ཏེ།།",
            "ཤིན་ཏུ་ཕྲ་ལ་སྦྱངས་པ་ཡིས། །",
            "བསམ་ཡས་དག་ལའང་དེ་བཞིན་བྱ།།",
            "རིག་པས་དཔག་པ་ཙམ་དུའོ། །",
            " གཉིས་པ་སྣང་ལ་",
            "རང་བཞིན་མེད་པའི་མཆོད་པ་འབུལ་བ་ལ་གཉིས། ",
            "ཏིང་ངེ་འཛིན་ཡིད་ཀྱིས་མཆོད་པ་དང༌། ",
            "གསང་བ་བདེ་བ་ཆེན་པོའི་མཆོད་པའོ།།",
            "དང་པོ་༼ཏིང་ངེ་འཛིན་ཡིད་ཀྱིས་མཆོད་པ་༽ལ་གཉིས། ",
            "ཀུན་རྫོབ་སྒྱུ་མའི་མཆོད་པ་དང༌། ",
            "དེའི་རྫོགས་རིམ་དོན་དམ་པ་",
            "ཡེ་ཤེས་ཀྱི་མཆོད་པའོ།།",
            "དང་པོ་༼ཀུན་རྫོབ་སྒྱུ་མའི་མཆོད་པ་༽ལ་གཉིས་ལས། ",
            "དང་པོ་ཏིང་ངེ་འཛིན་གྱི་མཆོད་སྤྲིན་བཀོད་པ་ནི། ",
            "མཆོད་པའི་ཕྱག་རྒྱ་ཆེན་པོ་ནི། །",
            "སེམས་ཀྱི་ཡིད་བཞིན་སྤྲིན་ཚོགས་ཀྱིས། །",
            "ཕྱོགས་བཅུ་ཐམས་ཅད་སངས་རྒྱས་ཞིང༌།།",
            ""
        ],
        [
            "མཉེན་འཇམ་རེག་ན་བདེ་བ་ཡི། །",
            "སྣ་ཚོགས་རིན་པོ་ཆེ་ཡི་གཞི། །",
            "མཛེས་པར་བྲིས་ཤིང་སྤྲས་པ་དང༌། །",
            "ཀུན་འབྱུང་རིན་ཆེན་ཕུང་པོར་འབར།།",
            "དབྱིབས་ལེགས་རྫིང་བུ་བྲོ་མཆོག་བསིལ། །",
            "རིན་ཆེན་ཁང་པ་སྣ་ཚོགས་དང༌། །",
            "རྒྱན་དང་དཔག་བསམ་ལྗོན་པའི་ཚལ། །",
            "གླུ་དབྱངས་ཚིགས་སུ་བཅད་པའི་སྒྲ། །",
            "བླ་བྲེ་རྒྱལ་མཚན་ན་བཟའ་གདུགས། །",
            "དོ་ཤལ་དཔུང་རྒྱན་སེ་མོ་དོ།།",
            "བཟའ་དང་བཏུང་བའི་མཆོག་རྣམས་དང༌། །",
            "རང་ལ་མཛེས་པར་བརྒྱན་པ་ཡི། །",
            "ལྷ་དང་ལྷ་མོ་རྡུལ་སྙེད་ཀྱིས། །",
            "བྲོ་གར་ལ་སོགས་བསམ་ཡས་ཀྱིས། །",
            "ཕྱོགས་བཅུ་ནམ་མཁའི་ཁམས་བཀང་།",
            "དཀྱིལ་འཁོར་ཀུན་ལ་རྒྱས་པར་དབུལ། །",
            " གཉིས་པ་ཚུལ་ཇི་ལྟར་འབུལ་བ་ནི། ",
            "སྐལ་ལྡན་གསལ་བའི་ཁྱད་པར་གྱིས། །",
            "རིམ་གྱིས་ཡང་ན་ཅིག་ཅར་དུ། །",
            "ཆོས་ཀྱི་དབྱིངས་དང་མཉམ་སྦྱོར་ཞིང༌། ",
            "གཉིས་པ་དེའི་རྫོགས་རིམ་དོན་དམ་ཡེ་ཤེས་ཀྱི་མཆོད་པ་ནི། ",
            "མཆོད་པའི་ཕྱག་རྒྱ་ཆེན་པོར་བསྒོམ།།",
            ""
        ],
        [
            "གཉིས་པ་གསང་བ་ཆེན་པོའི་མཆོད་པ་ལ་གཉིས། ",
            "ཐབས་བདེ་བ་ཆེན་པོའི་མཆོད་པ་དང༌། ",
            "ཤེས་རབ་མཐའ་གཉིས་ལ་མི་གནས་པའི་མཆོད་པའོ།།",
            "དང་པོ་༼ཐབས་བདེ་བ་ཆེན་པོའི་མཆོད་པ་༽ལ་གཉིས། ",
            "མཆོད་པ་དངོས་དང༌། ",
            "དེའི་ཕན་ཡོན་བསྟན་པའོ།།",
            "དང་པོ་༼མཆོད་པ་དངོས་༽ནི། ",
            "གསལ་ལྡན་མའམ་བྱིན་བརླབས་ལ།།",
            "སྟོང་གསུམ་ཡུངས་འབྲུར་གཞུག་ཚུལ་དུ། །",
            "དབྱིངས་ནས་དཀྱིལ་འཁོར་སྤྱན་དྲངས་མཆོད།།",
            "མཉེས་ནས་གྲུབ་པའི་དམ་ཚིག་མཆོག །",
            " གཉིས་པ་དེའི་ཕན་ཡོན་ལ་གཉིས། ",
            "གནས་སྐབས་དང༌། ",
            "མཐར་ཐུག་།",
            "དང་པོ་༼གནས་སྐབས་༽ལ་གཉིས་ལས། ",
            "སངས་རྒྱས་ཐམས་ཅད་མཉེས་པ་ནི། ",
            "བདག་ཉིད་ཆེན་པོ་མཆོད་པ་ཡིས། །",
            "སངས་རྒྱས་དཀྱིལ་འཁོར་མ་ལུས་མཉེས།།",
            ""
        ],
        [
            "གཉིས་པ་འགྲོ་བ་ཐམས་ཅད་ཚིམ་པ་ནི། ",
            "སྲིད་གསུམ་འགྲོ་བ་ཐམས་ཅད་ལ།།",
            "དགའ་བ་ཆེན་པོས་ཁྱབ་པར་འགྱུར།། ",
            "གཉིས་པ་མཐར་ཐུག་གི་འབྲས་བུ་སངས་རྒྱས་ཐོབ་པ་ནི། ",
            "སྒྱུ་འཕྲུལ་དྲྭ་བ་བརྟན་པ་ཡིས། །",
            "ཕྱོགས་བཅུ་དུས་བཞིར་གཤེགས་པ་ཡི། །",
            "སངས་རྒྱས་དཀྱིལ་འཁོར་མ་ལུས་དང༌། །",
            "ཁམས་གསུམ་འགྲོ་རྣམས་མངོན་དུ་འགྱུར།། ",
            "གཉིས་པ་ཤེས་རབ་མཐའ་གཉིས་ལ་མི་གནས་པའི་མཆོད་པ་ནི། ",
            "ལུས་ངག་སེམས་དང་ཆོས་ཐམས་ཅད། །",
            "གང་ནའང་མི་གནས་མི་དམིགས་པ། །",
            "མིག་ཡོར་ཚུལ་དུ་སྦྱོར་བ་ཡིས། །",
            "ནམ་མཁའ་ལ་ནི་ནམ་མཁའ་བསྒོམ།། ",
            "གསུམ་པ་འཇུག་ཅིང་དབང་བསྐུར་བའི་ཚུལ་ལ་གཉིས། ",
            "འཇུག་པ་དང༌། དབང་བསྐུར་པའོ།།",
            "དང་པོ་༼འཇུག་པ་༽ལ་གཉིས་ལས། ",
            "སློབ་དཔོན་བདག་ཉིད་འཇུག་པ་ནི། ",
            "ཀུན་བྱས་དབང་ཕྱུག་རིག་པས་།"
        ],
        [
            "གཉིས་པ་དབང་བསྐུར་བ་ལ་གཉིས། ",
            "ཡོན་དབུལ་བ་དང༌། ",
            "བློས་རིམ་པ་དང་སྦྱར་ནས་དབང་བསྐུར་བ་དངོས་སོ།།",
            "དང་པོ་༼ཡོན་དབུལ་བ་༽ལ་གཉིས་ལས། ",
            "དང་པོ་ཡོན་འབུལ་བ་དངོས་ནི། ",
            "དེ་ནས་སློབ་མ་གཞུག་པར་བྱ།།",
            "དེ་ནས་རིགས་ཀྱི་བུ་མཆོག་དེས། །",
            "རྒྱལ་སྲིད་དང་ནི་རང་གི་ལུས། །",
            "བུ་དང་ཆུང་མ་ནོར་གྱི་དབྱིག །",
            "རབ་ཏུ་གཅེས་དང་ཡིད་འཐད་དབུལ། །",
            " གཉིས་པ་ཕན་ཡོན་ནི། ",
            "དབང་ཕྱུག་ལོངས་སྤྱོད་ལྔས་མཆོད་།",
            "དཀྱིལ་འཁོར་ཐམས་ཅད་མཆོད་པ་ཡིན།།",
            "ཉེ་བའི་དཀྱིལ་འཁོར་སྨོས་ཅི་དགོས།།",
            "ཉེས་པ་ཐམས་ཅད་དག་པར་འགྱུར།།",
            ""
        ],
        [
            "གཉིས་པ་བློའི་རིམ་པ་དང་སྦྱར་ནས་དབང་བསྐུར་བ་དངོས་ནི། ",
            "དད་བརྩོན་བརྟུལ་ཞུགས་རབ་རྟོགས་ན།།",
            "ཕན་པའི་དབང་སྦྱིན་ནུས་པའི་དབང༌། །",
            "རིམ་པ་བཞིན་དུ་སྦྱིན་པར་བྱ།།",
            "སྙིང་རྗེས་ཆུད་མ་ཟོས་པར་བཟུང༌། །",
            " གཉིས་པ་ཡབ་ཀྱི་དཀྱིལ་འཁོར་དུ་དབང་བསྐུར་བ་ནི། ",
            "ཡང་ན་ཐལ་མོར་རབ་བསྣོལ་ནས།།",
            "ཕྱག་ཆེན་པོའི་དཔངས་སུ་ནི། །",
            "དཀྱིལ་འཁོར་མཛུབ་གང་ཚད་དུ་ཡང༌། །",
            "མཁས་པས་ཆོ་ག་ཇི་བཞིན་བྱ།། ",
            "གཉིས་པ་དམན་པ་རྡུལ་ཚོན་གྱི་དཀྱིལ་འཁོར་དུ་དབང་བསྐུར་ཚུལ་ལ་གསུམ། །",
            "དཀྱིལ་འཁོར་བྲི་བ། ",
            "སྒྲུབ་པ། ",
            "བསྒྲུབ་པའི་འབྲས་བུའོ།།",
            "དང་པོ་༼དཀྱིལ་འཁོར་བྲི་བ་༽ལ་གསུམ། ",
            "དཀྱིལ་འཁོར་ཆུང་ངུ། ",
            "འབྲིང༌། ",
            "ཆེན་པོ་བྲི་བའི་ཆོ་གའོ།།",
            ""
        ],
        [
            "དང་པོ་༼དཀྱིལ་འཁོར་ཆུང་ངུ་༽ལ་གཉིས་ལས། ",
            "དང་པོ་སའི་ཆོ་ག་ནི། ",
            "ཡང་ན་ས་གཞི་རབ་མཉམ་ལ།། ",
            "གཉིས་པ་བྲི་བ་དངོས་ནི། ",
            "དཀྱིལ་འཁོར་ཁྲུ་གང་ཚད་དུ་བྱ།།",
            "ཡང་ན་ལུས་གང་ཚད་དུ་སྟེ།།",
            "ཡང་ན་ལུས་ནི་གསུམ་གྱི་ཚད། །",
            "ཕུར་བུ་སྲད་བུ་ཚོན་ཕྱེ་དང༌། །",
            "གོས་རྒྱན་མཛེས་པའི་ཡིད་འོང་གྲོགས། །",
            "ཐིག་གདབ་ཆོ་ག་ཕུན་སུམ་ཚོགས། །",
            "མཁས་ལྡན་ཆེན་པོས་བསྒྲིམས་ཏེ་བྱ།།",
            "ཡང་ན་ཁྲུ་ནི་བཅུ་དྲུག་དང༌། །",
            "ཉི་ཤུའམ་ཉི་ཤུ་རྩ་ལྔར་བྱ།།",
            "རིགས་ཀྱི་དཀྱིལ་འཁོར་ལྔ་རྣམས་བསྒོམ།།",
            ""
        ],
        [
            "སྐུ་གསུང་ཐུགས་ལྡན་གཟུགས་ཀྱང་དགོད།།",
            "ཡང་ན་རྒྱང་གྲགས་དཔག་ཚད་དམ། །",
            "ནམ་མཁའི་དབྱིངས་ནི་བསམ་ཡས་པར། །",
            "སངས་རྒྱས་དཀྱིལ་འཁོར་སྣ་ཚོགས་བསྒོམ།།",
            "མ་མཐོང་རྨོངས་ལ་བསྟན་ཕྱིར་ཚོན། །",
            "ཁ་དོག་ཉི་ཤུ་རྩ་ལྔའམ། །",
            "ལྔ་ཡི་ཚོན་གྱིས་བྲི་བར་བྱ།།",
            "འདུལ་བའི་ཆོ་ག་བཞིན་དུ་དགྱེ། །",
            " གཉིས་པ་དཀྱིལ་འཁོར་བསྒྲུབ་པ་ལ་གསུམ། ",
            "དཀྱིལ་འཁོར་བསྐྱེད་པ། ",
            "སྤྱན་དྲངས་པ། ",
            "གཉིས་སུ་མེད་པར་བསྟིམ་པའོ།།",
            "དང་པོ་༼དཀྱིལ་འཁོར་བསྐྱེད་པ་༽ནི། ",
            "ཏིང་འཛིན་རོལ་མོ་མཐའ་ཡས་མཆོག །",
            "ཡི་གེའམ་གདན་ནམ་སྙིང་པོ་འམ། །",
            "ཕྱག་རྒྱའམ་སྐུ་གསུང་ཐུགས་ལྡན་པར། །",
            "བྱིན་རླབས་ཡ་མཚན་རྨད་པོ་ཆེ།།",
            "འགྲུབ་འགྱུར་སངས་རྒྱས་ཀུན་གྱི་དམ། །",
            "ས་ལ་སོགས་ལས་ཕྱག་རྒྱར་བྱས།།",
            ""
        ],
        [
            "རྣམ་གྲོལ་རིམ་པ་ཐོབ་པར་འགྱུར།།",
            "དག་པའི་ཡེ་ཤེས་ཀྱིས་སྦྱངས་པས། །",
            "སྨོས་ཅི་དགོས་ཏེ་དེ་ཉིད་ཡིན།། ",
            "གཉིས་པ་སྤྱན་དྲངས་བ་ནི། ",
            "ཕྱོགས་དུས་དཀྱིལ་འཁོར་བདག་ཉིད་ཆེ།།",
            "མི་དམིགས་ཐུགས་ཀྱི་དཀྱིལ་འཁོར་ལས། །",
            "དཀྱིལ་འཁོར་ཐམས་ཅད་སྤྱན་དྲང་ངོ༌།། ",
            "གཉིས་པ་གཉིས་སུ་མེད་པར་བསྟིམ་པ་ནི། ",
            "རང་སྣང་དབྱེར་མེད་དཀྱིལ་འཁོར་ལ།།",
            "འཇུག་པའི་མཚན་ཉིད་མཉམ་སྤྱོར་བས། །",
            "ཕྱོགས་དུས་ཀུན་ནས་གཤེགས་པ་ཡི། །",
            "བསྙེན་པའི་དཀྱིལ་འཁོར་རབ་ཏུ་རྫོགས།།",
            ""
        ],
        [
            "ཉེ་བར་གྱུར་པའི་དམ་ཚིག་མཆོག །",
            " གསུམ་པ་དཀྱིལ་འཁོར་སྒྲུབ་པའི་འབྲས་བུ་ལ་གསུམ། ",
            "དངོས་གྲུབ་སེམས་ལས་བྱུང་བའི་འཐད་པ་དགོད་པ། ",
            "དེ་ཉིད་ཇི་ལྟར་བསྒྲུབ་པའི་ཐབས་བསྟན་པ། ",
            "ཐབས་དེས་གྲུབ་པའི་འབྲས་བུ་བརྗོད་པའོ།།",
            "དང་པོ་༼དངོས་གྲུབ་སེམས་ལས་བྱུང་བའི་འཐད་པ་དགོད་པ་༽ལ་གསུམ་ལས། ",
            "དང་པོ་དཔེ་ནི། ",
            "དཔག་བསམ་ཤིང་དང་ཡིད་བཞིན་གྱི། །",
            "རིན་པོ་ཆེ་དང་འབྱུང་བ་ཀུན། །",
            "དེ་དག་རྫས་ཡོད་མ་ཡིན་།",
            "རང་སེམས་བསོད་ནམས་བརྟན་པ་ཡིན།། ",
            "གཉིས་པ་༼ཉིད་ཇི་ལྟར་བསྒྲུབ་པའི་ཐབས་བསྟན་པ་༽དོན་ནི། ",
            "ངོ་མཚར་ཆོ་འཕྲུལ་རྨད་ཀྱི་ཆོས། །",
            "གཞན་ན་ཡོད་འོངས་མ་ཡིན་།",
            "ཐབས་ལ་བརྟེན་པའི་ཤེས་རབ་ཉིད། །",
            "དེ་ལྟ་བུ་ཡི་ངང་དུ་འབྱུང༌།།",
            "ཤེས་རབ་དབྱིངས་ཀྱི་དེ་བཞིན་ཉིད། །",
            "ཐབས་ཀྱི་ཕྱག་རྒྱར་གྱུར་པའི་ཕྱིར། །",
            "ཡེ་ཤེས་ལ་ནི་ཡེ་ཤེས་རོལ།།",
            ""
        ],
        [
            "ཡེ་ཤེས་རོལ་པ་ཉིད་ཀྱང་གསོག། ",
            "གསུམ་པ་དེས་གཞན་དོན་འབྱུང་བའི་ཚུལ་ནི། ",
            "རྒྱལ་བ་སྔོན་བྱུང་སྐྱོབ་པ་དང༌། །",
            "བྱིན་རླབས་སྟོན་པའང་དེ་བཞིན་ཏེ།།",
            "བྱ་བྱེད་ནུས་པའི་གཟི་བྱིན་གྱིས། །",
            "སྒྱུ་མ་རྡོ་རྗེ་བཙན་པོའི་མཆོག །",
            " གཉིས་པ་དེ་ཉིད་ཇི་ལྟར་བསྒྲུབ་པའི་ཐབས་བསྟན་པ་ནི། ",
            "ཆོ་ག་ལྔ་ནི་རྫོགས་བྱས་ཤིང༌། །",
            "ཡོ་བྱད་ལྔ་ནི་རྫོགས་པར་ལྡན།།",
            "སྔགས་ཀྱི་ཡན་ལག་ལྔ་རྫོགས་པས། །",
            "མ་ཉམས་འཇུག་ལ་རབ་བརྩོན་ན།། ",
            "གསུམ་པ་ཐབས་དེས་གྲུབ་པའི་འབྲས་བུ་བརྗོད་པ་ལ་གཉིས། ",
            "གནས་སྐབས་དང་མཐར་ཐུག་གི་འབྲས་བུའོ།།",
            "དང་པོ་༼གནས་སྐབས་༽ནི། ",
            "ཞག་ནི་སུམ་ཅུ་ཕྲག་དྲུག་གམ། །",
            "བཅུ་གཉིས་བཅུ་བཞི་བཅུ་དྲུག་གིས། །",
            "དབང་སྒྱུར་རིགས་ཀྱི་དམ་པ་འགྲུབ།།",
            ""
        ],
        [
            "དེ་ཚེ་བཅུ་དྲུག་ཚུན་ཆད་ཀྱིས། །",
            "སྐུ་ལྔ་ལྷུན་གྱིས་རྫོགས་པ་ནི། ། ",
            "གཉིས་པ་མཐར་ཐུགས་ཀྱི་འབྲས་བུ་ལྷུན་གྱིས་གྲུབ་པའི་རིག་འཛིན་ལ་གསུམ། ",
            "ལྷུན་སྟུག་པོ་བཀོད་པར་རང་སྣང་སྐུ་དང་ཡེ་ཤེས་སུ་གྲུབ་ཚུལ། ",
            "དེ་ཉིད་དབྱིངས་ཆོས་སྐུའི་ཞིང་ན་ནང་གསལ་སྤྲོས་པ་དང་བྲལ་བར་བཞུགས་ཚུལ། ",
            "སླར་ཡང་གདུལ་བྱའི་འཇིག་རྟེན་དུ་སྤྲུལ་སྐུར་འཆར་ཚུལ་ལོ། །",
            "དང་པོ་༼ལྷུན་སྟུག་པོ་བཀོད་པར་རང་སྣང་སྐུ་དང་ཡེ་ཤེས་སུ་གྲུབ་ཚུལ་༽ལ་གཉིས་ལས། ",
            "དང་པོ་མངོན་པར་བྱང་ཆུབ་པའི་ཚུལ་ནི། ",
            "ཡེ་ཤེས་ཐིག་ལེ་དེ་ཉིད་ལ།།",
            "ཡེ་ཤེས་ཐིག་ལེ་ཉིད་སྣང་བ། །",
            "བསམ་གྱིས་མི་ཁྱབ་མཐའ་ཡས་མཆོག །",
            "ཕྱོགས་བཅུ་དུས་བཞི་མངོན་རྫོགས་པའི། ། ",
            "གཉིས་པ་ཞིང་ཁམས་ཇི་ལྟར་སྣང་བའི་ཚུལ་ནི། ",
            "ཞིང་ཁམས་རྣམ་དག་བསམ་ཡས་དང༌། །",
            "རྒྱ་དང་བྲལ་བའི་གཞལ་ཡས་ཁང༌། །",
            "འཁོར་ལོའི་རྒྱན་དང་རོལ་མོའི་ཚོགས། །",
            "དཀྱིལ་འཁོར་མ་ལུས་བསམ་ཡས་ཀུན། །",
            "མཐོང་ནས་ཉེ་བར་བརྙེས་པ་དང༌། །",
            "རྒྱ་ཆེན་གསུང་ལ་དོན་བྱུང་བའང༌། །",
            "མཐུན་པའི་ཡེ་ཤེས་རང་སྣང་བའོ།། ",
            "གཉིས་པ་དེ་ཉིད་དབྱིངས་ཆོས་སྐུའི་ཞིང་ནང་གསལ་སྤྲོས་པ་དང་བྲལ་བར་བཞུགས་ཚུལ་ནི། ",
            "གཅིག་དང་དུ་མ་བྲལ་བ་ཡི། །",
            "མཐའ་དང་དབུས་མེད་དེ་བཞིན་ཉིད། །",
            "སངས་རྒྱས་ཀྱིས་ཀྱང་མི་གཟིགས་།",
            "རང་བྱུང་ཡེ་ཤེས་གནས་མེད་སྣང༌།། ",
            "གསུམ་པ་སླར་ཡང་གདུལ་བྱའི་འཇིག་རྟེན་དུ་",
            "སྤྲུལ་སྐུའི་འཆར་ཚུལ་ནི། ",
            "ལོག་པར་རྟོག་བརྟགས་རྣམ་དག་ཅིང༌། །",
            "ཡེ་ཤེས་དབྱིངས་ལས་མི་གཞན་ཕྱིར། །",
            "ཐུགས་རྗེ་ཆེན་པོས་འབྲེལ་བས་ན།།",
            ""
        ],
        [
            "འགྲོ་དྲུག་དུས་གནས་མ་ལུས་སྣང༌།། ",
            "གསུམ་པ་གང་དུ་དབང་བསྐུར་བའི་དོན་བསྡུ་བ་ནི། ",
            "བདེ་བ་ཆེན་པོའི་དཀྱིལ་འཁོར་ལ།།",
            "སྟངས་དཔྱལ་གཉིས་སམ་ཡང་ན་ལྔ། །",
            "བྱས་ཏེ་བདེ་ལྡན་རབ་ཞུགས་ན།།",
            "འདོད་པ་ཡིད་འོང་མཉམ་པར་འགྱུར།།",
            "སྐལ་བ་མཉམ་པའི་ཡེ་ཤེས་དེ།།",
            "གཉེར་ན་ཉེ་བར་འབྱུང་བ་ཡི། །",
            "ཡ་མཚན་ཆེན་པོ་འབྱུང་བར་ངེས།།",
            ""
        ],
        [
            "དད་མེད་ཉམས་ན་ཕུང་བར་འགྱུར།།",
            "ཞེས་ཆེད་དུ་བརྗོད་དོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "རྡོ་རྗེ་བཀོད་པའི་གསང་བའི་དམ་ཚིག་གི་ལེའུ་སྟེ་དགུ་པའོ།།།། ",
            "ལེའུ་བཅུ་པ། ",
            "༈ །།དོན་གཉིས་པ་དབང་བསྐུར་བའི་ཐབས་བྱེ་བྲག་ཏུ་བཤད་པ་ལ་གཉིས་།",
            "དབང་བསྐུར་བ་ལ་འཇུག་པའི་ཚུལ་མདོར་བསྟན་པ་དང་། ",
            "དེའི་རང་བཞིན་རྒྱས་པར་བཤད་པའོ།།",
            "དང་པོ་༼དབང་བསྐུར་བ་ལ་འཇུག་པའི་ཚུལ་མདོར་བསྟན་པ་༽ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོ་རྒྱལ་པོ་སྦྱིན་པ་ཞེས་བྱ་བའི་",
            "ཏིང་འཛིན་ལ་སྙོམས་པར་ཞུགས་ནས་",
            ""
        ],
        [
            "ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་༼རང་བཞིན་རྒྱས་པར་བཤད་པ་༽ལ་གསུམ། ",
            "ནུས་པའི་དབང་དང་ཕན་པའི་དབང་དང༌། ",
            "ཕན་ཡོན་བསྟན་པའོ།།",
            "དང་པོ་༼ནུས་པའི་དབང་༽ལ་གསུམ་ལས། ",
            "ཟབ་དབང་སྤྱིར་བསྟན་པ་ནི། ",
            "ཤེས་རབ་ཐབས་ཀྱི་ཕྱག་རྒྱ་ལས། །",
            "བདེ་བའི་འབྲུ་ཚོགས་གསལ་བའི་རྒྱུན། །",
            "རྡོ་རྗེ་ལམ་ནས་པདྨོར་འཁྱིལ། །",
            "རྩེ་ནས་བསྟིམ་ཞིང་དཀྱིལ་འཁོར་བསྒྱུར།། ",
            "གཉིས་པ་ནུས་དབང་བྱེ་བྲག་ཏུ་བཤད་པ་ལ་ལྔ་ལས། ",
            "དང་པོ་ཉན་པའི་དབང་གི་ཏིང་ངེ་འཛིན་ནི། ",
            "ཉན་བྱེད་འཁོར་ལོའི་གཞལ་ཡས་སུ། །",
            "གསལ་བའི་ཐིག་ལེ་ངོ་བོ་ཉིད། །",
            "ཏྲཱཾ་གི་ཕྱག་རྒྱའི་ཚོགས་མཆོག་ལས། །",
            "རིན་ཆེན་དཀྱིལ་འཁོར་གསལ་སྤྲོ་ཐིམ། །",
            "ཏྲཱཾ། ",
            "གསང་བ་གསང་ཆེན་གསང་མཆོག་གང༌། །",
            "གསང་བ་ཀུན་ལའང་མཉན་པར་བྱ།།",
            "གསང་བའི་དོན་ཉིད་བརྟག་པ་ལས། །",
            "གཞན་དུ་སྨྲ་བར་བྱ་བ་མིན།། ",
            "གཉིས་པ་བསྒོམ་པའི་དབང་གི་ཏིང་ངེ་འཛིན་ནི། ",
            "གསལ་བའི་འཁོར་ལོའི་གཞལ་ཡས་སུ། །",
            "གསལ་བའི་ཐིག་ལེའི་ངོ་བོ་ཉིད། །",
            "ཡི་གེ་ཕྲེང་བའི་ཚོགས་མཆོག་ལས། །",
            "རིགས་ཀྱི་དཀྱིལ་འཁོར་གསལ་འཕྲོ་ཐིམ། །",
            "ཨོཾ། ",
            "དུས་གསུམ་རྒྱལ་བའི་སྲས་ཆེན་པོ། །",
            "སྐུ་གསུང་ཐུགས་ཀྱི་རྡོ་རྗེ་གཟུང༌།།",
            ""
        ],
        [
            "རྒྱལ་བ་ཐམས་ཅད་མཉེས་མཆོད་ལ།།",
            "རྒྱལ་བ་ཀུན་དང་མཉམ་པར་སྦྱོར།། ",
            "གསུམ་པ་ཕྲིན་ལས་ཀྱི་དབང་གི་ཏིང་ངེ་འཛིན་ནི། ",
            "ལག་པའི་འཁོར་ལོའི་གཞལ་ཡས་སུ། །",
            "གསལ་བའི་ཐིག་ལེའི་ངོ་བོ་ཉིད། །",
            "ཧཱཾ་གི་ཕྱག་རྒྱའི་ཚོགས་མཆོག་ལས། །",
            "ལས་ཀྱི་དཀྱིལ་འཁོར་གསལ་འཕྲོ་ཐིམ། །",
            "ཨོཾ། ཁྱོད་ནི་རྡོ་རྗེ་ལས་ཡིན་གྱིས། །",
            "ལས་རྣམས་མ་ལུས་ཀུན་གྱིས་ཤིག །",
            "ཕོ་ཉ་མང་པོའི་འདུ་འཕྲོ་ཀུན། །",
            "ཁྱོད་ཀྱི་དགོས་པ་བྱེད་པ་ཡིན།། ",
            "བཞི་པ་འཆད་པའི་དབང་གི་ཏིང་ངེ་འཛིན་ནི། ",
            "སྨྲ་བྱེད་འཁོར་ལོའི་གཞལ་ཡས་སུ། །",
            "གསལ་བའི་ཐིག་ལེའི་ངོ་བོ་ཉིད། །",
            "ཧྲཱིཿཡིག་ཕྱག་རྒྱའི་ཚོགས་མཆོག་ལས། །",
            "ཆོས་ཀྱི་འཁོར་ལོ་གསལ་སྤྲོ་ཐིམ། །",
            "ཨོཾ། ",
            "ཆོས་ཀྱི་བདུད་རྩི་བླ་མེད་ཀྱིས། །",
            "དད་ལྡན་སྐྱེས་བུ་ངོམས་པར་བྱོས།།",
            "རབ་འབྲིང་ཐ་མའི་བློ་ཅན་ལ།།",
            "མཐུན་པར་གསང་བསྒྲགས་གཞན་དུ་མིན།།",
            ""
        ],
        [
            "ལྔ་པ་རྡོ་རྗེ་རྒྱལ་པོ་བཀའ་རབ་འབྱམས་ཀྱི་ཏིང་ངེ་འཛིན་ནི། ",
            "བསྐྱོད་ཆེན་འཁོར་ལོའི་གཞལ་ཡས་སུ། །",
            "གསལ་བའི་ཐིག་ལེའི་ངོ་བོ་ཉིད། །",
            "ཧཱུཾ་ཨོཾ་སྭཱ་ཨཱཾ་ཧཱ་རྣམས་ལས། །",
            "དཀྱིལ་འཁོར་ལྔ་དང་ཁྲོ་ཕྲེང་བསྒོམ།།",
            "ཨོཾ། ཕྱོགས་བཅུ་དུས་བཞི་ཐམས་ཅད་ཀྱི། །",
            "སྐུ་གསུང་ཐུགས་ཀྱི་རྡོ་རྗེ་ཆེ།།",
            "དཀྱིལ་འཁོར་ཀུན་གྱི་བྱེད་པ་པོ། །",
            "དཀྱིལ་འཁོར་ཀུན་གྱི་སྦྱིན་པ་སྤྱོད།། ",
            "གསུམ་པ་དབང་དང་མི་ལྡན་པའི་ཉེས་པ་ནི། ",
            "སློབ་དཔོན་མཉེས་པར་མ་བྱས་ཤིང༌། །",
            "དབང་རྣམས་ཐོབ་པར་མ་བྱས་པར། །",
            "ཉན་པ་ལ་སོགས་རྩོམ་པ་རྣམས། །",
            "འབྲས་བུ་མེད་ཅིང་བརླག་པར་འགྱུར།། ",
            "གཉིས་པ་ཕན་པའི་དབང་ནི། ",
            "དབུ་རྒྱན་ཅོད་པན་ཕྲེང་བ་དང༌། །",
            "གོ་ཆ་རྒྱལ་མཚན་ཕྱག་རྒྱ་དང༌། །",
            "གདུགས་དང་བུམ་པ་བཟའ་བཏུང་དང༌། །",
            "སྙིང་པོ་ལྔ་ཡིས་དབང་བསྐུར་ན།། ",
            "གསུམ་པ་དབང་ཐོབ་པའི་ཕན་ཡོན་ནི། དུས་འདི་ཕྱིན་ཆད་རྒྱལ་བའི་སྲས། །",
            "ངན་སོང་ཐམས་ཅད་མེད་པ་དང༌། །",
            "ཚེ་རིང་བདེ་བ་ཕུན་སུམ་ཚོགས། །",
            "མཐོ་རིས་ཐར་བའི་བདག་པོར་འགྱུར།།",
            ""
        ],
        [
            "ཞེས་བརྗོད་དོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་དབང་སྦྱིན་པའི་ལེའུ་སྟེ་བཅུ་པའོ།།།། ",
            "ལེའུ་བཅུ་གཅིག་པ། ",
            "༈ །།",
            "སྤྱི་དོན་གཉིས་པ་ལམ་བསྐྱེད་པ་དང་རྫོགས་པའི་རིམ་པ་བསྟན་པ་ལ་གཉིས་།",
            "ཐ་མལ་གྱི་མངོན་ཞེན་བཟློག་པ་བསྐྱེད་པའི་རིམ་པ་དང༌། ",
            "སྙིང་པོའི་དོན་ལ་འཇུག་པ་རྫོགས་པའི་རིམ་པའོ།།",
            "དང་པོ་༼ཐ་མལ་གྱི་མངོན་ཞེན་བཟློག་པ་བསྐྱེད་པའི་རིམ་པ་༽ལ་གཉིས། ",
            "ཐབས་བསྐྱེད་པའི་རིམ་པ་ཚོགས་ཀྱི་དཀྱིལ་འཁོར་བསྟན་པ་དང༌། ",
            "དེའི་ཡན་ལག་བྱེ་བྲག་ཏུ་བཤད་པའོ།།",
            "དང་པོ་༼ཐབས་བསྐྱེད་པའི་རིམ་པ་ཚོགས་ཀྱི་དཀྱིལ་འཁོར་བསྟན་པ་༽ལ་གསུམ། ",
            "དོན་གྱི་འབྲེལ་དགོད་པ། ",
            "ཚིག་གི་དོན་བཤད་པ། སྐབས་ཀྱི་དོན་བསྡུ་བའོ།།",
            ""
        ],
        [
            "དང་པོ་༼དོན་གྱི་འབྲེལ་དགོད་པ་༽ནི། ",
            "དེ་ནས་དེ་བཞིན་གཤེགས་པ་དགྱེས་པ་ཆེན་པོ་སྒྱུ་འཕྲུལ་དྲྭ་བའི་རྒྱལ་པོ་བསྒྱུར་བ་ཞེས་བྱ་བའི་",
            "ཏིང་ངེ་འཛིན་ལ་སྙོམས་པར་ཞུགས་།",
            "ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་༼ཚིག་གི་དོན་བཤད་པ་༽ལ་གཉིས། ",
            "གཞི་ལྷུན་གྱིས་གྲུབ་པའི་དཀྱིལ་འཁོར་ཤེས་པར་བྱ་བ་དང༌། ",
            "ལམ་ཐབས་དང་ཤེས་རབ་ཀྱི་དཀྱིལ་འཁོར་ཉམས་སུ་བླང་བའོ།།",
            "དང་པོ་༼གཞི་ལྷུན་གྱིས་གྲུབ་པའི་དཀྱིལ་འཁོར་ཤེས་པར་བྱ་བ་༽ནི། ",
            "༼དབྱིངས་དེ་བཞིན་ཉིད་དུ་བཤད་པ་དང་",
            "༡བསྐྱེད",
            "་༢རྫོགས་",
            "༣ཟུང",
            "་འཇུག་ལྟར་བཤད་པ༽རྒྱུ་གཅིག་པ་དང་ཡིག་འབྲུའི་ཚུལ། །",
            "བྱིན་གྱིས་བརླབས་དང་མངོན་སུམ་པར། །",
            "རབ་ཏུ་རྟོགས་པ་རྣམ་བཞི་ཡིས། །",
            "ཐམས་ཅད་མངོན་རྫོགས་རྒྱལ་པོ་ཆེ།། ",
            "གཉིས་པ་༼ལམ་ཐབས་དང་ཤེས་རབ་ཀྱི་དཀྱིལ་འཁོར་ཉམས་སུ་བླང་བ་༽ལ་གསུམ། ",
            "ཅིར་སྣང་ཡེ་ཤེས་ཀྱི་དཀྱིལ་འཁོར། ",
            "རོལ་པ་ཚོགས་ཀྱི་དཀྱིལ་འཁོར། ",
            "གང་སྒྲུབ་ཐབས་ཀྱི་ཡན་ལག་།",
            "དང་པོ་༼ཅིར་སྣང་ཡེ་ཤེས་ཀྱི་དཀྱིལ་འཁོར་༽ལ་གཉིས། སྣང་སེམས་གཉིས་མེད་ཀྱི་དཀྱིལ་འཁོར་སྤྱིར་བསྟན་པ་དང༌། ",
            "སྦྱོར་གྲོལ་གཉིས་མེད་ཀྱི་དཀྱིལ་འཁོར་བྱེ་བྲག་ཏུ་བཤད་པའོ།།",
            ""
        ],
        [
            "དང་པོ་༼སྣང་སེམས་གཉིས་མེད་ཀྱི་དཀྱིལ་འཁོར་སྤྱིར་བསྟན་པ་༽ལ་གསུམ། ",
            "འཛིན་བྱེད་ཡབ་ཀྱི་དཀྱིལ་འཁོར། ",
            "གཟུང་ཡུལ་ཡུམ་གྱི་དཀྱིལ་འཁོར། །",
            "རོལ་པ་གཉིས་སུ་མེད་པའི་དཀྱིལ་འཁོར་རོ། །",
            "དང་པོ་༼འཛིན་བྱེད་ཡབ་ཀྱི་དཀྱིལ་འཁོར༽ལའང་གཉིས་ལས། ",
            "དང་པོ་ཞི་བའི་དཀྱིལ་འཁོར་དུ་ཤེས་པར་བྱ་བ་ནི། ",
            "ཡན་ལག་དབང་པོ་རྣམ་ཤེས་ཀུན། །",
            "རྣམ་སྨིན་ཨོཾ་དུ་ཤེས་པར་བྱ།།",
            "རྫོགས་པའི་དཀྱིལ་འཁོར་ཉིད་དུ་བསྒོམ།། ",
            "གཉིས་པ་ཁྲོ་བོའི་དཀྱིལ་འཁོར་དུ་ཤེས་པར་བྱ་བ་ནི། ",
            "ཡང་ན་ཁྲོ་བོའི་དཀྱིལ་འཁོར་བསྒོམ།། ",
            "གཉིས་པ་ཡུམ་གྱི་དཀྱིལ་འཁོར་ལའང་གཉིས་ལས། ",
            "དང་པོ་ཞི་བའི་ཡུལ་དུ་ཤེས་པར་བྱ་བ་ནི། ",
            "གཟུགས་སྒྲ་དྲི་རོ་རེག་ལ་སོགས། །",
            "རྣམ་སྨིན་མཱུཾ་དུ་ཤེས་པར་བྱ།།",
            "ཡུམ་གྱི་དཀྱིལ་འཁོར་ཉིད་དུ་བསྒོམ།། ",
            "གཉིས་པ་ཁྲོ་བོའི་ཡུམ་དུ་གསལ་བ་ནི། ",
            "ཡང་ན་ཁྲོ་མོའི་དཀྱིལ་འཁོར་བསྒོམ།།",
            ""
        ],
        [
            "གསུམ་པ་རོལ་པ་གཉིས་སུ་མེད་པའི་དཀྱིལ་འཁོར་ནི། ",
            "གོས་རྒྱན་བཟའ་བཏུང་གླུ་དང་ཚིག །",
            "བྲོ་གར་ཚོགས་ཀྱི་སྤྲིན་ཕུང་ལ།།",
            "ཧཱུཾ་དུ་ཤེས་པས་རབ་སྤྱད་ན།།",
            "ངོ་མཚར་འབྱུང་བའི་དཀྱིལ་འཁོར་མཉེས།། ",
            "གཉིས་པ་སྦྱོར་སྒྲོལ་གཉིས་མེད་ཀྱི་དཀྱིལ་འཁོར་ལ་གསུམ། ",
            "སྦྱོར་བ་གནས་སུ་དག་པ་བདེ་ཆེན་བྱང་ཆུབ་མཆོག་གི་དཀྱིལ་འཁོར། ",
            "སྒྲོལ་བ་གནས་སུ་དག་པ་ཐབས་ཆེན་གསང་བའི་དཀྱིལ་འཁོར། ",
            "སྦྱོར་སྒྲོལ་ཉེས་པས་མི་གོས་པ་ཡེ་ཤེས་སྒྱུ་མའི་དཀྱིལ་འཁོར་རོ། །",
            "དང་པོ་༼སྦྱོར་བ་གནས་སུ་དག་པ་བདེ་ཆེན་བྱང་ཆུབ་མཆོག་གི་དཀྱིལ་འཁོར་༽ལ་བཞི་ལས། ",
            "དང་པོ་ཡུལ་གང་ལ་སྦྱར་བ་ནི། ",
            "ལྷ་མོ་ཀླུ་མོ་རིགས་ངན་མོ། །",
            "དབྱེའམ་ཡང་ན་མི་དབྱེ་བར། །",
            "བསྙེན་པ་དང་ནི་ཉེ་བསྙེན་དང༌། །",
            "སྒྲུབ་པ་དང་ནི་སྒྲུབ་ཆེན་པོ། །",
            " ༢ ངོ་བོ་གང་སྦྱོར་བ་ནི། ",
            "ཡུམ་གྱི་པདྨའི་དཀྱིལ་འཁོར་དུ། །",
            "བདེ་བ་ཐུགས་ཀྱི་དཀྱིལ་འཁོར་སྤྲོ། །",
            "སངས་རྒྱས་སྤྲིན་ཚོགས་མ་ལུས་ལ།།",
            "དགྱེས་མཉམ་མཆོག་གི་སྦྱིན་པས་བསྟིམ། །",
            " ༣ དངོས་གྲུབ་ཇི་ལྟར་བྱུང་བ་ནི། ",
            "བསྒྲུབས་པའི་ཉི་ཟླའི་སྙིང་པོ་དེ།།",
            "དཀྱིལ་འཁོར་རྡོ་རྗེ་ལྕེ་ཡིས་བླང༌། །",
            " ༤ བསྒྲུབས་པ་དེའི་འབྲས་བུ་ནི། ",
            "མཁའ་འགྲོ་གསལ་འབར་ཚེ་ལ་སོགས། །",
            "ཡིད་བཞིན་སྤྲིན་གྱི་བདག་པོར་འགྱུར།།",
            ""
        ],
        [
            "གཉིས་པ་སྒྲོལ་བ་གནས་སུ་དག་པ་ཐབས་ཆེན་གསང་བའི་དཀྱིལ་འཁོར་ལ་གསུམ་ལས། ",
            "༡ གང་བསྒྲལ་བའི་ཡུལ་ནི། ",
            "ཞིང་གྱུར་མཆོག་དང་མཆོག་ཕྲན་རྣམས། །",
            " ༢ ཇི་ལྟར་བསྒྲལ་བའི་ཐབས་ནི། ",
            "ཉི་ཟླའི་སྟེང་དུ་མཁས་པས་།",
            "ང་རྒྱལ་ལག་གི་འདུ་བྱེད་བསྒོམ།།",
            "ཧཱུཾ་དུ་གྱུར་པས་རྣམ་པར་དག །",
            "དབྱིངས་སུ་ཐིམ་ནས་ཕྱག་རྒྱ་འབར།།",
            "སྐུར་གྱུར་འོད་ཟེར་འཕྲོ་བས་བརྗིད། །",
            "གཙུག་ཏུ་རྣམ་པར་རྒྱལ་བ་བསྒོམ།། ",
            "༣ དེ་ལྟར་བསྒྲལ་བའི་ཕན་ཡོན་ནི། ",
            "ངོ་མཚར་ངན་འགྲོ་ཐར་བའི་ཐབས། །",
            " གསུམ་པ་སྦྱོར་སྒྲོལ་གྱི་ཉེས་པས་མི་གོས་པ་ཡེ་ཤེས་སྒྱུ་མའི་དཀྱིལ་འཁོར་ནི། ",
            "ཡེ་ནས་སྐྱེ་མེད་དེ་བཞིན་ཉིད། །",
            "སྒྱུ་མར་སྣང་བ་མིག་ཡོར་ཚུལ། །",
            "སྦྱོར་སྒྲོལ་བྱ་བ་ཀུན་བྱས་ཀྱང༌། །",
            "རྡུལ་ཆ་ཙམ་ཡང་བྱས་པ་མེད།། ",
            "གཉིས་པ་རོལ་པ་ཚོགས་ཀྱི་དཀྱིལ་འཁོར་ལ་གཉིས། ",
            "ཀུན་ཏུ་བཟང་པོའི་ཚོགས་མཆོད་མདོར་བསྟན་པ་དང༌། །",
            "དཀྱིལ་འཁོར་སོ་སོའི་རང་བཞིན་རྒྱས་པར་བཤད་།",
            ""
        ],
        [
            "དང་པོ་༼ཀུན་ཏུ་བཟང་པོའི་ཚོགས་མཆོད་",
            "མདོར་བསྟན་པ་༽ལ་གསུམ་ལས། ",
            "༡ རང་བཞིན་ཤེས་པར་བྱ་བ་ནི། ",
            "སྣོད་བཅུད་རྒྱུད་རྣམས་དག་རྟོགས་ཤིང༌། །",
            "མཉམ་གཉིས་ལྷག་པའི་མཉམ་གཉིས་ཀྱིས། །",
            "དཀྱིལ་འཁོར་ཀུན་ཏུ་བཟང་པོའི་ཞིང༌།། ",
            "༢ གང་གིས་ཤེས་པར་བྱ་བ་ནི། ",
            "བྱེད་སྤྱོད་ཚོགས་ཆེན་གཉིས་གྱུར་ནས།།",
            "ཡན་ལག་མ་ཉམས་ཡོ་བྱད་ལྡན།།",
            "ཆོ་ག་རྫོགས་པར་ཤེས་པ་ཡི། །",
            "རྣལ་འབྱོར་ཚོག་པའི་དཀྱིལ་འཁོར་གྱིས། །",
            " ༼༣ བསྒྲུབས་ན་འབྲས་བུ་ནི། ",
            "ཡིནམ་སྙམ༽",
            "ངེས་པར་ལེགས་པའི་དགོས་པ་འགྲུབ།།",
            "གཉིས་པ་དཀྱིལ་འཁོར་སོ་སོའི་རང་བཞིན་",
            "རྒྱས་པར་བཤད་པ་ལ་གཉིས། ",
            "རྟེན་དཀྱིལ་འཁོར་གྱི་རང་བཞིན་དང༌། ",
            "དེ་ཇི་ལྟར་བསྒྲུབ་པའི་རིམ་པའོ།།",
            ""
        ],
        [
            "དང་པོ་༼རྟེན་དཀྱིལ་འཁོར་གྱི་རང་བཞིན་པ་༽ལ་གཉིས། ",
            "ཞི་བའི་དཀྱིལ་འཁོར་དང༌། ",
            "ཁྲོ་བོའི་དཀྱིལ་འཁོར་རོ། །",
            "དང་པོ་༼ཞི་བའི་དཀྱིལ་འཁོར་༽ལ་གསུམ་ཚོམ་བུ་ལྔ་པ། ",
            "གསུམ་པ། ",
            "གཅིག་པའི་དཀྱིལ་འཁོར་རོ། །",
            "དང་པོ་ནི། ",
            "ལྔ་དང་ལྔ་ཡི་སྦྱོར་བ་ཡིས། །",
            "ཚོམ་བུ་ལྔ་ཡི་ལྷ་བཀོད་།",
            "ཁྲོ་བོ་བཅུ་དང་ཁྲོ་མོ་བཅུ། །",
            "འཁོར་ལོའི་ཚུལ་དུ་རྣམ་པར་བསྒོམ།། ",
            "གཉིས་པ་ཚོམ་བུ་གསུམ་པའི་དཀྱིལ་འཁོར་ནི། ",
            "དེ་བཞིན་རིགས་དང་རྡོ་རྗེའི་རིགས། །",
            "པདྨའི་རིགས་ཏེ་སྐུ་གསུང་ཐུགས། །",
            "ཁྲོ་བོའི་ཚོགས་དང་ལྡན་པ་ཡི། །",
            "ཚོམ་བུ་གསུམ་གྱི་ལྷ་རྣམས་བསྒོམ།། ",
            "གསུམ་པ་ཚོམ་བུ་གཅིག་པའི་དཀྱིལ་འཁོར་ནི། ",
            "རིགས་ཀྱི་རིགས་ཏེ་རིགས་ཀྱི་གཙོ། །",
            "ཐུགས་ཀྱི་ཐུགས་ཏེ་ཐུགས་ཀྱི་མཆོག །",
            "ཁྲོ་བོ་ཚོགས་དང་ལྡན་པ་ཡི། །",
            "ཚོམ་བུ་གཅིག་པའི་ལྷ་རྣམས་བསྒོམ།། ",
            "གཉིས་པ་ཁྲོ་བོའི་དཀྱིལ་འཁོར་ནི། ",
            "ཁྲོ་བོ་ཁྲོ་མོའི་ཚོགས་ཆེན་པོ། །",
            "ཕོ་ཉ་ཕྱག་བརྙན་བཀའ་ཉན་ཚོགས། །",
            "ཅི་བགྱི་ལ་སོགས་ཚོགས་རྣམས་ཀྱིས། །",
            "དངོས་གྲུབ་ལས་རྣམས་རྫོགས་པར་བྱེད།། ",
            "གཉིས་པ་དེ་ཇི་ལྟར་བསྒྲུབ་པའི་རིམ་པ་བཞི། ",
            "ཚོམ་བུ་གཅིག་པ། ",
            "གསུམ་པ། ",
            "ལྔ་པ། ",
            "རྡོ་རྗེ་དབྱིངས་ཀྱི་དཀྱིལ་འཁོར་ཇི་ལྟར་བསྒྲུབ་པའོ།།",
            ""
        ],
        [
            "དང་པོ་༼ཚོམ་བུ་གཅིག་པ་༽ལའང་གཉིས་ལས། ",
            "གང་ཟག་གང་གིས་བསྒྲུབ་པ་ནི། ",
            "རྣལ་འབྱོར་སྔགས་འཆང་དངོས་གྲུབ་ནི། །",
            "མཉམ་རྫོགས་ལྷུན་གྲུབ་ངང་གནས་ཤིང༌། །",
            "སྤྱོད་པས་ཅི་ལའང་ཐོགས་མེད་པའི། །",
            "ཐམས་ཅད་ཡེ་ནས་དབྱེར་མེད་པའོ།། ",
            "དཀྱིལ་འཁོར་གང་སྒྲུབ་པ་ནི། ",
            "རྡོ་རྗེའི་རིགས་སུ་ཐམས་ཅད་དཀྱིལ། །",
            "འོད་འཕྲོ་འབར་བར་རབ་ཏུ་བསྒོམ།།",
            "ཆགས་མེད་ཚུལ་གྱིས་བསྟིམ་པར་བྱ།།",
            "གཉིས་མེད་གྱུར་ནས་ཕྱག་རྒྱ་ཆེ།། ",
            "གཉིས་པ་ཚོམ་བུ་གསུམ་པ་ནི། ",
            "ཡང་ན་སྐུ་གསུང་ཐུགས་ཉིད་དེ།།",
            "ཐམས་ཅད་མ་ལུས་སྐུ་གསུང་ཐུགས། །",
            "ཏིང་འཛིན་གསལ་འབར་འོད་ཟེར་འཕྲོ། །",
            "གཉིས་མེད་དབྱིངས་ཀྱི་ངང་དུ་ཐིམ། །",
            "རིག་འཛིན་དངོས་གྲུབ་མཆོག་ཐོབ་འགྱུར།།",
            ""
        ],
        [
            "དཀྱིལ་འཁོར་མ་ལུས་འབར་བ་འགྲུབ།།",
            "ཉོན་མོངས་སྡུག་བསྔལ་སེལ་བར་བྱེད།།",
            "རྡོ་རྗེའི་རིགས་སུ་སྐྱེ་བའི་གནས། །",
            " གསུམ་པ་ཚོམ་བུ་ལྔ་པ་ལའང་གཉིས་ལས། ",
            "གང་ཟག་གང་གིས་ཚུལ་ཇི་ལྟར་བསྒྲུབ་པ་ནི། ",
            "སྔགས་འཆང་དངོས་གྲུབ་ཡང་དག་ནི། །",
            "ཐབས་དང་ཤེས་རབ་ཐམས་ཅད་ཀྱིས། །",
            "དཀྱིལ་འཁོར་ལྔ་དང་ཁྲོ་ཕྲེང་བསྒོམ།།",
            "ཆགས་པ་མེད་པའི་ཚུལ་གྱིས་ནི། །",
            "འོད་ཟེར་རྣམ་པ་མང་པོ་འཕྲོ། །",
            "༼ཕྱོགས་བཅུའི་མུན་སེལ་ནང་འདིར་མེད༽",
            "གཉིས་སུ་མེད་པར་བསྟིམ་པར་བྱ།།",
            "དངོས་གྲུབ་མཆོག་གི་སྙིང་པོ་འགྲུབ།།",
            ""
        ],
        [
            "བཞི་པ་རྡོ་རྗེ་དབྱིངས་ཀྱི་དཀྱིལ་འཁོར་བསྒྲུབ་པ་ལའང་གཉིས་ལས་",
            "གང་ཟག་གང་གིས་ཇི་ལྟར་བསྒྲུབ་པ་ནི། ",
            "རྣལ་འབྱོར་ཐབས་དང་ཤེས་རབ་ཀྱིས། །",
            "དེ་བཞིན་གཤེགས་དང་ཡུམ་དུ་བསྒོམ།།",
            "སེམས་དཔའ་སེམས་མ་ཉིད་དུ་བསྒོམ།།",
            "༼འོད་ཟེར་རྣམ་པ་མང་པོ་འཕྲོ། །",
            "ཞེས་ཕྱོགས་བཅུའི་མུན་སེལ་ལས་འདིར་འབྱུང་།",
            "གསུམ་པ་གང་སྒྲུབ་ཐབས་ཀྱི་ཡན་ལག་ལ་བཞི་ལས། ",
            "གང་སྒྲུབ་པ་ཏིང་ངེ་འཛིན་གྱི་ཡན་ལག་ནི། ",
            "སོ་སོའི་སྔགས་དང་ཕྱག་རྒྱ་དང༌། །",
            "ཏིང་འཛིན་ཡང་དག་སོ་སོར་གསལ།། ",
            "ཇི་ལྟར་སྒྲུབ་པ་མཐུན་པའི་ཡན་ལག་ནི། ",
            "གནས་དང་ལོངས་སྤྱོད་ཅི་བདེ་དང༌། །",
            "མ་ཉམས་བློ་ནི་རབ་ལྡན་པས། །",
            "དང་པོར་དམ་མནོས་བཞིན་དུ་བྱ།།",
            "ལེ་ལོ་སྒྱིད་སྙོམས་མེད་པ་ཡི། །",
            "ཐེ་ཚོམ་མེད་པར་བསྒྲུབས་བྱས་ན།།",
            ""
        ],
        [
            "དཀྱིལ་འཁོར་ཐམས་ཅད་འགྲུབ་པར་འགྱུར།།",
            "རྡོ་རྗེ་གསང་མཆོག་དམ་པ་འཐོབ།། ",
            "ནམ་གྱི་ཚེ་སྒྲུབ་པ་དུས་ཀྱི་ཡན་ལག་ནི། ",
            "སྒྲུབ་པའི་ཞག་དང་ཚེས་གྲངས་ནི། །",
            "རྒྱུད་ལས་སྨོས་པ་བཞིན་དུ་བཤད།། ",
            "གསུམ་པ་སྐབས་ཀྱི་དོན་བསྡུ་བ་ནི། ",
            "རྡོ་རྗེ་གསང་བའི་ཚིག་ཏུའོ། །",
            "ཞེས་དེ་བཞིན་གཤེགས་པ་ཉིད་ལ་དེ་བཞིན་གཤེགས་པ་ཉིད་ཆེད་དུ་གླེང་ངོ༌།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "ཚོགས་ཀྱི་དཀྱིལ་འཁོར་གྱི་ལེའུ་སྟེ་བཅུ་གཅིག་པའོ།།།། ",
            "ལེའུ་བཅུ་གཉིས་པ། ",
            "དོན་གཉིས་པ་དེའི་ཡན་ལག་བྱེ་བྲག་ཏུ་བཤད་པ་ལ་གསུམ་།",
            ""
        ],
        [
            "དོན་གྱི་འབྲེལ་དགོད་པ། ",
            "ཚིག་གི་དོན་བཤད་པ། ",
            "སྐབས་ཀྱི་དོན་བསྡུ་བའོ།།",
            "དང་པོ་༼དོན་གྱི་འབྲེལ་དགོད་པ་༽ནི། ",
            "དེ་ནས་དེ་བཞིན་གཤེགས་པ་དགྱེས་པ་ཆེན་པོ་རོལ་མོའི་སྤྲིན་རྣམ་པར་སྤྲོས་།",
            "རྒྱན་བཀོད་པའི་ཏིང་ངེ་འཛིན་ལ་སྙོམས་པར་ཞུགས་ནས་ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་༼ཚིག་གི་དོན་བཤད་པ་༽ལ་གསུམ། ",
            "ཚོགས་ཀྱི་ཏིང་ངེ་འཛིན་ཕན་ཡོན་དང་བཅས་པ་སྤྱིར་བསྟན་པ། ",
            "ཚོགས་བསྒྲུབ་པའི་འབྲས་བུ་བྱེ་བྲག་ཏུ་བཤད་པ། ",
            "ཚོགས་ཀྱི་རྟེན་དཀྱིལ་འཁོར་ཀུན་འདུས་པ་ཆེན་པོའི་དོན་བསྡུ་བའོ།།",
            "དང་པོ་༼ཚོགས་ཀྱི་ཏིང་ངེ་འཛིན་ཕན་ཡོན་དང་བཅས་པ་སྤྱིར་བསྟན་པ་༽ལ་གཉིས། ",
            "མདོར་བསྟན་པ་དང༌། །",
            "རྒྱས་པར་བཤད་པའོ།།",
            "དང་པོ་༼མདོར་བསྟན་པ་༽ནི། ",
            "སྒྱུ་འཕྲུལ་དྲྭ་བས་མངོན་རྫོགས་པའི། །",
            "དཀྱིལ་འཁོར་བརྟན་པའི་ཏིང་ངེ་འཛིན། །",
            " གཉིས་པ་ལྔ་ལས་བྲོ་གར་གྱི་གྱི་ཏིང་ངེ་འཛིན་ཕན་ཡོན་དང་བཅས་པ་ལ་གཉིས་ལས། ཏིང་ངེ་འཛིན་ནི། བྲོ་གར་ཕྱག་རྒྱའི་འདུ་འཕྲོ་ཡིས། །",
            " ཕན་ཡོན་ནི། འཛུལ་ལམ་ནམ་མཁར་འགྲོ་བར་འགྱུར།།",
            ""
        ],
        [
            "གཉིས་པ་གླུའི་ཕྱག་རྒྱ་ལའང་གཉིས་ལས་ཏིང་ངེ་འཛིན་ནི། ",
            "གླུ་ཚིག་སྒྲ་ཡི་ཕྱག་རྒྱ་ཡིས། །",
            "ཕན་ཡོན་ནི། ",
            "ཆོས་ཀྱི་དངོས་གྲུབ་ཐོབ་པར་འགྱུར།། ",
            "གསུམ་པ་རྒྱན་དང་གོས་ཀྱི་ཕྱག་རྒྱ་ལའང་གཉིས་ལས། ",
            "ཏིང་ངེ་འཛིན་ནི། ",
            "རྒྱན་དང་བགོ་བའི་ཕྱག་རྒྱ་ཡིས། །",
            " ཕན་ཡོན་ནི། ",
            "འབར་བའི་རྒྱལ་པོ་ཐུབ་མེད་འགྲུབ།། ",
            "བཞི་པ་བཟའ་བཏུང་གི་ཕྱག་རྒྱ་ལའང་གཉིས་ལས། ",
            "ཏིང་ངེ་འཛིན་ནི། ",
            "བཟའ་དང་བཏུང་བའི་ཕྱག་རྒྱ་ཡིས། །",
            " ཕན་ཡོན་ནི། ",
            "ཡིད་བཞིན་སྐུ་དང་བདུད་རྩི་འགྲུབ།། ",
            "ལྔ་པ་སྦྱོར་སྒྲོལ་གྱི་ཕྱག་རྒྱའི་ཏིང་ངེ་འཛིན་ནི། ",
            "ཨཱ་ལི་ཀཱ་ལིའི་ཕྱག་རྒྱ་ཡིས། །",
            "ཕན་ཡོན་ནི། ",
            "ཐམས་ཅད་ཐམས་ཅད་འགྲུབ་པར་འགྱུར།། ",
            "གཉིས་པ་ཚོགས་བསྒྲུབས་པའི་འབྲས་བུ་བྱེ་བྲག་ཏུ་བཤད་པ་ལ་གསུམ། ",
            "རིག་འཛིན་འགྲུབ་རྒྱུ། ",
            "དེས་གྲུབ་པ་གནས་སྐབས་ཀྱི་འབྲས་བུ། ",
            "དེ་མཐར་ཐུག་པ་མཐར་ཐུག་གི་འབྲས་བུའོ།།",
            "དང་པོ་༼རིག་འཛིན་འགྲུབ་རྒྱུ་༽ལ་གཉིས་ལས། ",
            "རྒྱུ་དངོས་ནི། ",
            "ཤེས་འཇུག་མཚན་ཉིད་འབྱོར་བའི་གཟུངས། །",
            "འབྲས་བུ་སྨིན་བྱེད་རྒྱུ་དང་རྐྱེན། །",
            "ནུས་མཐུ་ཅན་དུ་གང་གྱུར་པ། །",
            " གཉིས་པ་དེས་གྲུབ་པའི་ཚུལ་ནི། ",
            "རིག་འཛིན་རྒྱལ་བའི་ཞིང་དུ་གྲགས།།",
            ""
        ],
        [
            "གཉིས་པ་དེས་གྲུབ་པ་གནས་སྐབས་ཀྱི་འབྲས་བུ་ལ་གཉིས་ལས། ",
            "འགྲོ་བ་གང་གིས་བསྡུས་པ་ནི། ",
            "མི་དང་ལྷ་དང་ཚངས་པ་ཡི། །",
            "སྐྱེ་བ་རྣམ་དག་འཛིན་མོད་ཀྱང༌། །",
            "ཁྱད་པར་ས་ལ་གནས་འགྱུར་ཡིན།།",
            "ཕ་རོལ་ཕྱིན་པ་ཀུན་ཏུ་རྫོགས།། ",
            "གསུམ་པ་མཐར་ཐུག་གི་འབྲས་བུ་ནི། ",
            "ཐབས་དང་ཤེས་རབ་ཐབས་ཀྱི་མཆོག །",
            "ཤེས་རབ་མཆོག་གི་མཆོག་གྱུར་པའི། །",
            "ས་ཡི་ཁྱད་པར་བཅུ་དང་གསུམ། །",
            "རྒྱུ་འབྲས་ཁྱད་པར་ལྷུན་གྱིས་རྫོགས།། ",
            "གསུམ་པ་ཚོགས་ཀྱི་རྟེན་དཀྱིལ་འཁོར་ཀུན་འདུས་པ་ཆེན་པོས་དོན་བསྡུ་བ་ལ་གསུམ། ",
            "ཀུན་ཏུ་བཟང་པོའི་བསྐྱེད་རྫོགས་བསྟན་པ། ",
            "ཚུལ་དེས་དཀྱིལ་འཁོར་ཀུན་འགྲུབ་པ། ",
            "ཕྲ་མོའི་ཉེས་པས་མི་གོས་པའོ།།",
            "དང་པོ་༼ཀུན་ཏུ་བཟང་པོའི་བསྐྱེད་རྫོགས་བསྟན་པ་༽ལ་གཉིས། ",
            "སྒོམ་ཚུལ་དངོས་དང༌། ",
            "དེའི་འཐད་པ་དགོད་པའོ།།",
            "དང་པོ་༼སྒོམ་ཚུལ་དངོས་༽ནི། ",
            "མཁའ་དཀྱིལ་དྭངས་པའི་དབྱིངས་ཉི་ཟླ། །",
            "ཡེ་ཤེས་རྒྱལ་པོ་སྟངས་དཔྱལ་བསྒོམ།།",
            ""
        ],
        [
            "རྒྱལ་བའི་དཀྱིལ་འཁོར་ཐམས་ཅད་ཀུན། །",
            "མ་ལུས་པར་ནི་བསྒོམ་པར་འགྱུར།། ",
            "གཉིས་པ་༼འཐད་པ་དགོད་པ་༽ནི། ",
            "དུས་བཞི་ཕྱོགས་བཅུ་གང་ནས་ཀྱང༌། །",
            "རྫོགས་པའི་སངས་རྒྱས་རྙེད་མི་འགྱུར།།",
            "སེམས་ཉིད་རྫོགས་པའི་སངས་རྒྱས་ཏེ།།",
            "སངས་རྒྱས་གཞན་དུ༼ནས༽་མ་ཚོལ་ཅིག། ",
            "གཉིས་པ་ཚུལ་དེས་དཀྱིལ་འཁོར་ཀུན་གྲུབ་པ་ནི། ",
            "དཀྱིལ་འཁོར་ཀུན་ཏུ་རབ་སྦྱོར་བས། །",
            "དཀྱིལ་འཁོར་ཐམས་ཅད་འགྲུབ་པར་འགྱུར།།",
            ""
        ],
        [
            "གསུམ་པ་ཉེས་པ་ཕྲ་མོས་མི་གོས་པ་ནི། ",
            "ཆོ་ག་ལྷག་གམ་མ་ཚང་ན།།",
            "སྐྱོན་ཉིད་དག་སྟེ་ཉེས་པ་མེད།། ",
            "གསུམ་པ་སྐབས་ཀྱི་དོན་བསྡུ་བ་ནི། ",
            "ཅེས་ཆེད་དུ་བརྗོད་པས་རོལ་མོའི་སྤྲིན་གྱིས་མཉེས་པར་གྱུར་ཏོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "ཚོགས་བསྒྲུབ་པའི་ལེའུ་སྟེ་བཅུ་གཉིས་པའོ།།།། ",
            "ལེའུ་གཅུ་བསུམ་པ། ",
            "༈ །།",
            "དོན་གཉིས་པ་སྙིང་པོའི་དོན་ལ་འཇུག་པ་རྫོགས་པའི་རིམ་པ་ལ་གསུམ་།",
            "དོན་གྱི་འབྲེལ་དགོད་པ། ",
            "ཚིག་གི་དོན་བཤད་པ། ",
            "སྐབས་ཀྱི་དོན་བསྡུ་བའོ།།",
            ""
        ],
        [
            "དང་པོ་༼དོན་གྱི་འབྲེལ་དགོད་པ་༽ནི། ",
            "དེ་ནས་དེ་བཞིན་གཤེགས་པ་ཕྱོགས་བཅུ་དུས་བཞིའི་",
            "སྐུ་དང་གསུང་དང་ཐུགས་རྡོ་རྗེའི་དཀྱིལ་འཁོར་ཐམས་ཅད་གཅིག་ཏུ་བསྡུས་ནས་དགྱེས་པ་ཆེན་པོས། ",
            "ཆོས་ཐམས་ཅད་ཡེ་ནས་རྫོགས་པ་ཆེན་པོར་ལྷུན་གྱིས་གྲུབ་པའི་དམ་ཚིག་ཤིན་ཏུ་གསང་བའི་སྙིང་པོ་སྤྲིན་བཀོད་པའི་ཏིང་ངེ་འཛིན་ལ་སྙོམས་པར་ཞུགས་ནས་",
            "ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་༼ཚིག་གི་དོན་བཤད་པ་༽ལ་གཉིས། ",
            "དོན་གསང་བ་རྡོ་རྗེ་སློབ་དཔོན་གྱི་ཐུགས་ལ་གནས་ཚུལ་སྤྱིར་བསྟན་པ་དང༌། །",
            "རང་བཞིན་རྫོགས་པ་ཆེན་པོའི་དོན་བྱེ་བྲག་ཏུ་བཤད་པའོ།།",
            "དང་པོ་༼དོན་གསང་བ་རྡོ་རྗེ་སློབ་དཔོན་གྱི་ཐུགས་ལ་གནས་ཚུལ་སྤྱིར་བསྟན་པ་༽ལ་གསུམ་ལས། ",
            "དོན་ངོས་བཟུང་བ་ནི། ",
            "མ་རྟོགས་པ་དང་ལོག་པར་རྟོགས།།",
            "ཕྱོགས་རྟོགས་ཡང་དག་ཉིད་མ་རྟོགས།།",
            ""
        ],
        [
            "འདུལ་བ་དགོངས་པ་གསང་བ་དང༌། །",
            "རང་བཞིན་གསང་བའི་དོན་རྣམས་ནི། །",
            " གཉིས་པ་དོན་དེ་གང་གི་དབྱིངས་ན་གནས་ཚུལ་བསྟན་པ་ནི། ",
            "ཡི་གེ་སྒྲ་བཏགས་མིང་ཚོགས་ལ།།",
            "བརྟེན་པའི་ཚིག་གིས་རབ་མཚོན་ཏེ།། ",
            "གསུམ་པ་དོན་དེ་མ་ནོར་བ་གང་གིས་སྟོན་པ་ནི། ",
            "ཁོང་ནས་གབ་སྦས་དོན་འབྱིན་པ། །",
            "སྟོན་པ་རྡོ་རྗེའི་ཐུགས་ལ་གནས། །",
            " གཉིས་པར་རང་བཞིན་རྫོགས་པ་ཆེན་པོའི་དོན་བྱེ་བྲག་ཏུ་བཤད་པ་གསུམ། ",
            "སྙིང་པོའི་ཟབ་དོན་དངོས་བསྟན་པ། ",
            "དེ་བཞན་ལས་ཁྱད་པར་འཕགས་ཚུལ། ",
            "གང་ལ་གདམས་པའི་སྣོད་བསྟན་པའོ།།",
            "དང་པོ་༼སྙིང་པོའི་ཟབ་དོན་དངོས་བསྟན་པ་༽ལ་གསུམ་མདོར་བསྟན་པ། ",
            "རྒྱས་པར་བཤད་པ། དོན་བསྡུ་བའོ།།",
            "དང་པོ་༼མདོར་བསྟན་པ༽ལ་གསུམ་ལས། ",
            "ཐབས་བསྐྱེད་པའི་རིམ་པ་ནི། ",
            "དཀྱིལ་འཁོར་ལྡན་པའི་དཀྱིལ་འཁོར་གྱིས། །",
            "དཀྱིལ་འཁོར་ལ་ནི་དཀྱིལ་འཁོར་བསྒོམ།། ",
            "གཉིས་པ་ཤེས་རབ་རྫོགས་པའི་རིམ་པ་ནི། ",
            "དཀྱིལ་འཁོར་དཀྱིལ་འཁོར་ལས་བྱུང་བའི། །",
            "ཐུགས་ཀྱི་དཀྱིལ་འཁོར་དཀྱིལ་འཁོར་མཆོག །",
            " གསུམ་པ་གཉིས་མེད་འོད་གསལ་གྱི་རིམ་པ་ནི། ",
            "གསང་བའི་ཐིག་ལེ་དཀྱིལ་འཁོར་དབྱིངས། །",
            " གཉིས་པ་རྒྱས་པར་བཤད་པ་ལ་གསུམ། ",
            "ཕྱི་བསྐྱེད་པའི་རིམ་པ། ",
            "ནང་རྫོགས་པའི་རིམ་པ། ",
            "གསང་བ་འོད་གསལ་གྱི་རིམ་པའོ།།",
            ""
        ],
        [
            "དང་པོ་༼ཕྱི་བསྐྱེད་པའི་རིམ་པ་༽ལ་གཉིས་ལས་ལྟ་བས་ཐག་བཅད་པ་ནི། ",
            "འབྱུང་བ་ཤེས་རབ་རིགས་ཀྱི་ཡུམ། །",
            "ཆེན་པོ་རིགས་ཀྱི་དེ་བཞིན་ཏེ།།",
            "བྱང་ཆུབ་སེམས་ནི་རྡོ་རྗེའི་ཚོགས། །",
            "དབང་པོ་ཡུལ་དུས་རིག་པ་རྣམས། །",
            " གཉིས་པ་སྒོམ་པས་ཉམས་སུ་བླང་བ་ནི། ",
            "ཀུན་ཏུ་བཟང་པོའི་དཀྱིལ་འཁོར་ལ།།",
            "བདག་ཉིད་ཆེན་པོ་ལྷག་པ་ཡི། །",
            "ཐུགས་ཀྱི་ཡེ་ཤེས་ལྔས་བལྟ་ཞིང༌།། ",
            "གཉིས་པ་ནང་རྫོགས་པའི་རིམ་པ་ལ་གཉིས་ལས། ",
            "བདེ་སྟོང་གི་དོན་ལ་སྒོམ་པའི་ཚུལ་ནི། ",
            "སྙིང་པོ་ཐིག་ལེ་མཉམ་སྦྱོར་བས། །",
            "བདེ་བའི་ཡེ་ཤེས་རོལ་མོ་ཡིས། །",
            "ཡེ་ཤེས་དགྱེས་ལ་མཆོད་པ་འབུལ། །",
            " གཉིས་པ་དེའི་འབྲས་བུ་ནི། ",
            "ཟག་པ་མེད་པའི་བསོད་ནམས་ཀྱིས། །",
            "ཡེ་ཤེས་སྒྱུ་མར་རང་སྣང་བ། །",
            "རོལ་མོའི་དཀྱིལ་འཁོར་མཐའ་ཡས་མཆོག །",
            " གསུམ་པ་གསང་བ་འོད་གསལ་གྱི་རིམ་པ་ལ་བཞི་ལས། ",
            "དང་པོ་གཞི་འོད་གསལ་གྱི་རང་བཞིན་ངོས་བཟུང་བ་ནི། ",
            "གསང་བའི་ཐིག་ལེ་ཉིད་ཀྱི་དབྱིངས། །",
            "དེ་ནི་སངས་རྒྱས་ཀུན་གྱི་དངོས། །",
            " གཉིས་པ་ལམ་ཡེ་ཤེས་ཀྱི་སྣང་བ་ངོས་བཟུང་བ་ནི། ",
            "ཕྱོགས་བཅུ་དུས་བཞིར་མངོན་རྫོགས་པའི། །",
            "སྐུ་གསུང་ཡོན་ཏན་ཕྲིན་ལས་ཐུགས། །",
            "མ་ལུས་བདག་ཉིད་ཞལ་མཐོང་བ། །",
            "དབང་སྒྱུར་མཆོག་ཉིད་དམ་པ་ཡིན།།",
            "དཀྱིལ་འཁོར་ལ་གནས་དཀྱིལ་འཁོར་ཉིད། །",
            "རྫོགས་པའི་དཀྱིལ་འཁོར་ལྷུན་གྱིས་གྲུབ།།",
            "རྒྱན་དུ་དཀྱིལ་འཁོར་མ་ལུས་ཐོགས།།",
            ""
        ],
        [
            "གསུམ་པ་འབྲས་བུ་ནི། ",
            "རྫོགས་པའི་དཀྱིལ་འཁོར་མཉམ་སྦྱོར་བས། །",
            "ཐུགས་རྗེའི་དཀྱིལ་འཁོར་ཡོངས་ཀྱིས་འབྱུང༌།།",
            "ཕྱོགས་དུས་དཀྱིལ་འཁོར་འདུལ་བའི་མགོན། །",
            "སྒྱུ་མའི་དཀྱིལ་འཁོར་སྒྲོལ་བ་ཡིས། །",
            "བྱ་བྱེད་མེད་པར་དཀྱིལ་འཁོར་སྤྱོད།།",
            "བཞི་པ་དོན་བསྡུ་བ་ནི། ",
            "ཡེ་ཤེས་རྫོགས་པའི་དཀྱིལ་འཁོར་ལ།།",
            "ཐོས་བསམ་སྒོམ་པའི་མཉམ་སྦྱོར་གྱིས། །",
            "རང་བྱུང་ཀུན་ངམ་ལྷུན་གྱིས་གྲུབ།།",
            "འདི་ནི་སངས་རྒྱས་ཐམས་ཅད་ཀྱིས། །",
            "འདའ་བར་མི་མཛད་དམ་ཚིག་མཆོག །",
            " གཉིས་པ་དེ་གཞན་ལས་ཁྱད་པར་དུ་འཕགས་པའི་ཚུལ་ལ་གསུམ་ལས། ",
            "སྒྲུབ་པ་པོ་གང་ཟག་གི་ཆེ་བ་ནི། ",
            "གང་ཞིག་འདི་ལ་མོས་གྱུར་པ། །",
            "སངས་རྒྱས་དཀྱིལ་འཁོར་ཐམས་ཅད་ཀྱིས། །",
            "ཕྱོགས་དུས་ཀུན་ནས་ཐམས་ཅད་དུ། །",
            "དཀྱིལ་འཁོར་མ་ལུས་བསྙེན་པ་ཡི། །",
            "ཉེ་བའི་སྲས་སུ་དགོངས་པར་འགྱུར།། ",
            "གཉིས་པ་སྒྲུབ་ཐབས་ལམ་གྱི་ཆེ་བ་ལ་བཞི་ལས། ",
            "ལམ་ཀུན་གྱི་འབྲས་བུ་ཡིན་པའི་ཆེ་བ་ནི། ",
            "བསྐལ་པ་ཞིང་གི་རྡུལ་སྙེད་དུ། །",
            "ཤིན་ཏུ་སྦྱངས་ལ་"
        ],
        [
            "རབ་གནས་ཤིང༌། །",
            "དཀྱིལ་འཁོར་མ་ལུས་བསྙེན་པ་ཡི། །",
            "འབྲས་བུ་གསང་ཆེན་འདི་ཡིན་ཏེ། ",
            "གཉིས་པ་རྒྱལ་བ་ཀུན་གྱི་གཤེགས་ཤུལ་ཡིན་པར་བསྟན་པ་ནི། ",
            "འཇིག་རྟེན་དྲུག་གི་ཕྱོགས་བཅུ་ན།།",
            "འདས་དང་ད་ལྟར་བྱུང་བ་ཡི། །",
            "རྒྱལ་བའི་དཀྱིལ་འཁོར་མ་ལུས་པ། །",
            "བསྙེན་ནས་སྐུ་ལྔ་ལྷུན་གྱིས་རྫོགས།། ",
            "གསུམ་པ་རྣལ་འབྱོར་པ་ཀུན་གྱི་ལམ་ཡིན་པར་བསྟན་པ་ནི། ",
            "འབྱུང་དང་མ་འོངས་ཐམས་ཅད་ཀྱང༌། །",
            "འདི་ཡིས་ལྷུན་གྱིས་གྲུབ་པར་འགྱུར།། ",
            "བཞི་པ་རྒྱུའི་ཐེག་པ་ལས་ཁྱད་པར་འཕགས་པའི་ཚུལ་ནི། ",
            "འདི་ནི་གསང་ཆེན་ངེས་པ་ཡི། །",
            "འབྲས་བུ་ལམ་དུ་གྱུར་པ་ཡིན།། ",
            "གསུམ་པ་དེ་ལས་མཆོག་ཏུ་གྱུར་པའི་ལམ་གཞན་མེད་པར་བསྟན་པ་ནི། ",
            "རྒྱལ་བའི་དཀྱིལ་འཁོར་མ་ལུས་ལ།།",
            ""
        ],
        [
            "འདི་ལས་གསང་བའི་ངེས་དོན་མེད།།",
            "བཙལ་ཀྱང་རྒྱལ་བས་མི་བརྙེས་སོ།། ",
            "གསུམ་པ་གང་ལ་གདམས་པའི་སྣོད་བསྟན་པ་ལ་གཉིས་ལས། ",
            "སྐལ་བཟང་སྦྱིན་པའི་སྣོད་ནི། ",
            "ཀུན་གྱི་ཕྱག་རྒྱ་ཆེན་པོའི་མཆོག །",
            "ཐོས་བསམ་བསྒོམ་ལ་",
            "རབ་སྦྱངས་པའི། །",
            "ཤེས་རབ་མིག་ལྡན་རྣམས་ཀྱིས་ཟུང༌།།",
            "སྣོད་ལྡན་ངང་ཚུལ་བཟང་ལ་བརྟན།།",
            "ལུས་དང་ལོངས་སྤྱོད་གཏོང་ལ་སྦྱིན།།",
            ""
        ],
        [
            "གཉིས་པ་སྐལ་མེད་ལ་མི་སྦྱིན་པར་བསྟན་པ་ནི། ",
            "གཞན་དུ་ནམ་ཡང་སྦྱིན་མི་བྱ།།",
            "རྨོངས་ལ་འཕྱར་བས་གལ་ཏེ་སྦྱིན།།",
            "དུས་མིན་པར་ནི་སྲོག་ཟད་ནས།།",
            "བསྲེག་དང་སྦྲེབས་ལ་ཡུན་རིང་གནས། །",
            " གསུམ་པ་སྐབས་ཀྱི་དོན་བསྡུ་བ་ནི། ",
            "ཞེས་དེ་བཞིན་གཤེགས་པ་ཉིད་ཀྱིས་དེ་བཞིན་གཤེགས་པ་ཉིད་ལ་ཆེད་དུ་བརྗོད་དོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "ཤིན་ཏུ་གསང་བ་མན་ངག་གི་སྙིང་པོའི་ལེའུ་སྟེ་བཅུ་གསུམ་པའོ།།།། ",
            "ལེའུ་བཅུ་བཞི་པ། ༈ ",
            "།།དོན་གསུམ་པ་འབྲས་བུ་སྐུ་དང་ཡེ་ཤེས་ཀྱི་རང་བཞིན་ལ་བསྟོད་པའི་ཚུལ་ལ་གསུམ་།",
            ""
        ],
        [
            "དོན་གྱི་འབྲེལ་དགོད་པ། ",
            "ཚིག་གི་དོན་བཤད་པ། ",
            "སྐབས་ཀྱི་དོན་བསྡུ་བའོ།།",
            "དང་པོ་༼དོན་གྱི་འབྲེལ་དགོད་པ་༽ནི། ",
            "༈དེ་ནས་དེ་བཞིན་གཤེགས་པ་ཐམས་ཅད་ཉིད་ཀྱི་དཀྱིལ་འཁོར་ལ་",
            "དགྱེས་པ་ཆེན་པོའི་གླུ་འདི་བླངས་སོ།། ",
            "གཉིས་པ་༼ཚིག་གི་དོན་བཤད་པ་༽ལ་གཉིས། ",
            "སྐུ་ལྔ་ཡེ་ཤེས་ལྔ་དང་བཅས་པ་ལ་སྤྱིར་བསྟོད་པ་དང༌། ",
            "དཀྱིལ་འཁོར་གྱི་དབང་ཕྱུག་ཡབ་ཡུམ་ལ་བྱེ་བྲག་ཏུ་བསྟོད་པའོ།།",
            "དང་པོ་༼སྐུ་ལྔ་ཡེ་ཤེས་ལྔ་དང་བཅས་པ་ལ་སྤྱིར་བསྟོད་པ་༽ལ་ལྔ་ལས། ",
            "དང་པོ་༼སྐུ་རྡོ་རྗེའི་རིགས་ཀྱི་དཀྱིལ་འཁོར་དུ་ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་བསྟོད་པ་༽ནི། ",
            "ཨོཾ་ཕྱོགས་བཅུ་དུས་བཞི་རྫོགས་པ་ཡི། །",
            "ཡེ་ཤེས་དཀྱིལ་འཁོར་ཐིག་ལེ་ཆེ།།",
            "བསོད་ནམས་དཀྱིལ་འཁོར་སྐུ་ཡི་ཚོགས། །",
            "སྣང་སྟོང་ཐིག་ལེ་ཀུན་ཏུ་རྫོགས་ཧོཿ ",
            "གཉིས་པ་གསུང་པདྨ་རིགས་ཀྱི་དཀྱིལ་འཁོར་དུ་སོ་སོར་",
            "རྟོག་པའི་ཡེ་ཤེས་ཀྱི་སྒོ་ནས་བསྟོད་པ་ནི། ",
            "ཨོཾ་རྡོ་རྗེ་བསོད་ནམས་ཐིག་ལེ་ཆེ།།",
            "རྡོ་རྗེ་ཡེ་ཤེས་དཀྱིལ་འཁོར་ལྡན།།",
            ""
        ],
        [
            "རྡོ་རྗེ་སྒྲ་ཆེན་མཐའ་ཡས་པ། །",
            "རྡོ་རྗེ་རྒྱལ་པོ་ཐིག་ལེ་ཆེ་ཧོཿ ",
            "གསུམ་པ་ཐུགས་སངས་རྒྱས་རིགས་ཀྱི་དཀྱིལ་འཁོར་དུ་མེ་ལོང་ལྟ་བུའི་ཡེ་ཤེས་ལ་བསྟོད་པ་ནི། ཨོཾ་སྐུ་གསུང་ཐུགས་ཀྱི་རྫོགས་པ་ཆེ།།",
            "ཡོན་ཏན་ཕྲིན་ལས་ཀུན་ཏུ་རྫོགས།།",
            "ཡེ་ནས་ལྷུན་རྫོགས་ཀུན་ཏུ་བཟང༌།།",
            "འདུས་པའི་ཚོགས་ཆེན་ཐིག་ལེ་ཆེ་ཧོཿ ",
            "བཞི་པ་ཡོན་ཏན་རིན་ཆེན་རིགས་ཀྱི་དཀྱིལ་འཁོར་དུ་མཉམ་ཉིད་ཡེ་ཤེས་ཀྱི་སྒོ་ནས་བསྟོད་པ་ནི། ",
            "ཨོཾ་མི་དམིགས་སྒྱུ་འཕྲུལ་མཉམ་པའི་དབྱིངས། །",
            "མཐའ་ཡས་ཀུན་ནས་སྣ་ཚོགས་སྤྲོ། །",
            "མཐའ་ཡས་ཀུན་ནས་ལྷུན་གྱིས་ཐིམ། །",
            "སྣ་ཚོགས་སྐུ་གསུང་ཐུགས་ཆེན་པོ་ཧོཿ ",
            "ལྔ་པ་ཕྲིན་ལས་ལས་ཀྱི་རིགས་ཀྱི་དཀྱིལ་འཁོར་དུ་བྱ་བ་གྲུབ་པའི་ཡེ་ཤེས་ཀྱི་སྒོ་ནས་བསྟོད་པ་ནི། ",
            "ཨོཾ་ཕྱོགས་བཅུའི་འཇིག་རྟེན་རྡུལ་སྙེད་དུ། །",
            "རྒྱལ་བའི་དོན་རྣམས་རྡུལ་ཕྲན་སྙེད། །",
            "སྤྲུལ་པའི་རྡུལ་ཕྲན་བསམ་ཡས་ཀྱིས། །",
            "སྐད་ཅིག་ཡུད་ལ་ལྷུན་གྱིས་གྲུབ་ཧོཿ ",
            "གཉིས་པ་དཀྱིལ་འཁོར་གྱི་དབང་ཕྱུག་ཡབ་ཡུམ་ལ་བྱེ་བྲག་ཏུ་བསྟོད་པ་ནི། ",
            "ཨོཾ་ཐམས་ཅད་མ་ལུས་སྐུ་གསུང་ཐུགས། །",
            "སྐུ་གསུང་ཐུགས་ཀྱི་བདག་ཉིད་ཆེ།།",
            "སྐུ་གསུང་ཐུགས་ཀྱིས་ཀུན་ཏུ་ཁྱབ།།",
            "སྐུ་གསུང་ཐུགས་ཀྱི་ཐིག་ལེ་ཆེ་ཧོཿ ",
            "གསུམ་པ་སྐབས་ཀྱི་དོན་བསྡུ་བ་ནི། ཞེས་བསྒྲགས་སོ།།",
            ""
        ],
        [
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "མཉེས་པའི་མཆོད་པའི་ལེའུ་སྟེ་བཅུ་བཞི་པའོ།།།། ",
            "ལེའི་བཅོ་ལྔ་པ། ༈ ",
            "།།སྤྱི་དོན་གཉིས་པ་ཁྲོ་བོ་མངོན་པར་འབྱུང་བའི་དཀྱིལ་འཁོར་བཤད་པ་ལ་གསུམ་།",
            "གཞི་ལྷུན་གྱིས་གྲུབ་པའི་རང་བཞིན་",
            "ཁྲོ་བོའི་དཀྱིལ་འཁོར་དུ་",
            "སྣང་བའི་ཚུལ་བསྟན་པ། ",
            "ལམ་ཇི་ལྟར་བསྒྲུབ་པ་",
            "ཐབས་ཀྱི་ཡན་ལག་རྒྱ་ཆེར་བཤད་པ། ",
            "འབྲས་བུ་སྐུ་དང་ཡེ་ཤེས་ལ་བསྟོད་པའི་ཚུལ་བརྗོད་པའོ།།",
            "དང་པོ་༼གཞི་ལྷུན་གྱིས་གྲུབ་པའི་རང་བཞིན་",
            "ཁྲོ་བོའི་དཀྱིལ་འཁོར་དུ་སྣང་བའི་ཚུལ་བསྟན་པ་༽ལ་གཉིས། ",
            "ཁྲོ་བོ་མངོན་པར་འབྱུང་བའི་ཚུལ་མདོར་བསྟན་པ་དང༌། ",
            "དེའི་རང་བཞིན་རྒྱས་པར་བཤད་པའོ།།",
            "དང་པོ་༼ཁྲོ་བོ་མངོན་པར་འབྱུང་བའི་ཚུལ་མདོར་བསྟན་པ་༽ནི། ",
            "དེ་ནས་དེ་བཞིན་གཤེགས་པ་ཐམས་ཅད་ཀྱི་བདག་པོ་",
            "སངས་རྒྱས་ཐམས་ཅད་ཀྱི་ངོ་བོ་ཉིད་ཀྱིས་",
            "ཁྲོ་བོའི་དཀྱིལ་འཁོར་མངོན་པར་འདུ་མཛད་དེ",
            "གཉིས་པ་༼རང་བཞིན་རྒྱས་པར་བཤད་པ་༽ལ་གཉིས། ",
            "གདུལ་བྱ་ལ"
        ],
        [
            "ས་ཀྱི་ཁྲོ་བོའི་འབྱུང་ཚུལ་དང༌། ",
            "འདུལ་བྱེད་ཡེ་ཤེས་ཀྱི་ཁྲོ་བོས་བཏུལ་ཚུལ་ལོ། །",
            "དང་པོ་༼གདུལ་བྱ་ལ",
            "ས་ཀྱི་ཁྲོ་བོའི་འབྱུང་ཚུལ་༽ལ་གཉིས། ",
            "དགོས་ཆེད་དྲི་བ་དང༌། ",
            "དེའི་ལན་བཤད་པའོ།།",
            "དང་པོ་༼དགོས་ཆེད་དྲི་བ་༽ནི། ",
            "དེ་ཅིའི་ཕྱིར་ཞེ་།",
            "གཉིས་པ་༼ལན་བཤད་པ་༽ལ་གཉིས། ",
            "རྒྱུ་གང་གིས་བསྐྱེད་པ་དང༌། ",
            "འབྲས་བུ་གང་དུ་སྨིན་པའོ།།",
            "དང་པོ་༼རྒྱུ་གང་གིས་བསྐྱེད་པ་༽ནི། ",
            "བདག་ཏུ་རྨོངས་པའི་རྟོག་པ་དང༌། །",
            "བརྟགས་པ་ལ་མངོན་པར་ཞེན་པས། ",
            "ཡང་དག་པས་ལམ་དང་བྲལ་བ་དག གབ་པའི་གསང་བ་མ་རྟོགས་པར་སྦས་པའི་གསང་བ་ལ་མངོན་པར་འཆེལ་།",
            "རྒྱུ་དང་འབྲས་བུ་ལ་རྨོངས་པས། ",
            "གཉིས་པ་༼འབྲས་བུ་གང་དུ་སྨིན་པ་༽ལ་གཉིས",
            "། རྣམ་སྨིན་གྱི་འབྲས་བུ་སྡུག་བསྔལ་མྱོང་བ་དང༌། ",
            "རྒྱུ་མཐུན་གྱི་འབྲས་བུ་གཞན་ལ་འཚེ་བའོ།།",
            ""
        ],
        [
            "དང་པོ་༼རྣམ་སྨིན་གྱི་འབྲས་བུ་སྡུག་བསྔལ་མྱོང་བ་༽ལའང་གཉིས་ལས་དམྱལ་བར་སྐྱེ་བའི་ཚུལ་ནི། ",
            "སྲིད་པའི་ས་བོན་རྩུབ་མོས་འཕངས་།",
            "མཚམས་མེད་པའི་རབ་ཏུ་ཚ་བའི་དམྱལ་བར་སྐྱེས་སོ།།",
            "དེ་རབ་ཏུ་ཚ་བའི་སྡུག་བསྔལ་དྲག་པོས་གདུངས་པ་དང༌། ",
            "འདི་བས་ཤིན་ཏུ་གྲང་ཡང་ཅི་མ་རུང་སྙམ་པའི་མོད་།",
            "རབ་ཏུ་སྦྲེབས་པ་དང༌། ",
            "པདྨ་ལྟར་གས་པའི་སྡུག་བསྔལ་དྲག་པོ་དག་གིས་རབ་ཏུ་གདུངས་པ་",
            "དེ་ལྟ་བུའི་སྡུག་བསྔལ་རབ་ཏུ་ཚ་བ་ལ་སོགས་པ་བརྒྱད་དང༌། ",
            "ཤིན་ཏུ་གྲང་བ་ལ་སོགས་པ་བརྒྱད་པོ་དག་ཏུ། ",
            "འཇིག་རྟེན་གྱི་ཁམས་བརྒྱུད་ཅིང་",
            "བསྐལ་པ་ཆེན་པོ་སྟོང་ཕྲག་བཅུ་གཉིས་སུ་མྱོང་ངོ༌།།",
            "དེ་ནས་རྣམ་པར་སྨིན་པ་དེ་ཟད་པ་དང༌། ",
            "ཡི་དྭགས་ལྟོགས་པ་དང༌། ",
            "སྐོམ་པའི་སྡུག་བསྔལ་གྱིས་རབ་ཏུ་ཉེན་པ་དང༌། ",
            "འདོད་པའི་དངོས་པོ་རྣམས་ཡིད་དུ་མི་འོང་བ་དང༌། ",
            "གདུག་ཅིང་རྩུབ་པའི་དངོས་པོ་སྣ་ཚོགས་སུ་གྱུར་པ་དང༌། ",
            "ཡོང་མེད་པར་ཡང་འགྱུར་ཞིང༌",
            "ཤིན་ཏུ་རིད་ཅིང་བསྐམས་པ་དང༌། ",
            "ལུས་དང་ཡན་ལག་དང་དབང་པོ་མི་འཚམས་པར་",
            "གྱུར་པར་བསྐལ་པ་ཆེན་པོ་དྲུག་ཏུ་སྐྱེས་སོ།།",
            ""
        ],
        [
            "གཉིས་པ་རྒྱུ་མཐུན་གྱི་འབྲས་བུ་གཞན་ལ་ཇི་ལྟར་འཚེ་བའི་ཚུལ་ནི། ",
            "དེ་ནས་ལས་ཀྱི་སྒྲིབ་པ་རྩུབ་མོའི་རྣམ་པར་སྨིན་པ་དེ་ཁད་ཀྱིས་བསྲབས་པ་དང༌། ",
            "སྔོན་གྱི་སྲིད་པས་མཚམས་སྦྱར་ནས",
            "ཡི་དྭགས་སྲིན་པོ་ཆེན་པོ་རབ་ཏུ་གདུག་པ་གཏུམ་པོ་ལུས་གཅིག་ལ་མགོ་བརྒྱ་པ་དང༌། ",
            "མགོ་སྣ་ཚོགས་པ་དང༌། ",
            "ལུས་བརྒྱ་ལ་མགོ་བོ་གཅིག་པ་དང༌། ",
            "ལུས་སྣ་ཚོགས་པ་དང༌། ",
            "ཡན་ལག་མང་པོ་དང༌། ",
            "ཡན་ལག་སྣ་ཚོགས་པ་དང༌། ",
            "གདུག་པའི་ལག་ཆ་སྣ་ཚོགས་པ་ཐོགས་པ། ",
            "འཁོར་རབ་ཏུ་མང་པོ་དང༌། ",
            "འཇིགས་པའི་གཟུགས་སྣ་ཚོགས་དང༌། ",
            "འཇིགས་པའི་སྒྲ་སྣ་ཚོགས་སྒྲོགས་པ། ",
            "གཟུགས་དང་ང་རོ་དང༌། ",
            "དྲི་དང་ཁ་རླངས་ཀྱིས་ཐམས་ཅད་སྐྱི་བུང་ཞེས་བྱེད་པ། ",
            "རབ་ཏུ་འཇིགས་པའི་རླུང་ནག་དང༌། ",
            "གྲང་བ་དང༌། ",
            "ཚ་བའི་དབུགས་ཀྱིས་ཕྱོགས་བཅུ་ཀུན་ཏུ་ཁམས་འཁྲུག་པར་བྱེད་པ། ",
            "ནད་བཞི་བརྒྱ་རྩ་བཞི་འདེབས་པར་བྱེད་པ། ",
            "མྱོས་ཤིང་ཉམས་པར་བྱེད་པའི་མཐུས། ",
            "ཀླུའི་རིས་དང༌། ",
            "ལྷ་མ་ཡིན་གྱི་རིས་དང༌། ",
            "ལྷའི་རིས་དང༌། ",
            "ཚངས་པའི་རིས་དང༌། ",
            "འོད་གསལ་དང༌། ",
            "དགེ་རྒྱས་དང༌། ",
            "འབྲས་བུ་ཆེ་བ་མན་ཆད་དབང་དུ་བསྡུས་སོ།། ",
            "གཉིས་པ་འདུལ་བྱེད་ཡེ་ཤེས་ཀྱི་ཁྲོ་བོས་བཏུལ་ཚུལ་ལ་གཉིས་ལས། ",
            "དང་པོ་གདུལ་བྱ་གཟིགས་ཚུལ་ནི། ",
            "དེ་སྔོན་བསྟེན་པའི་སྟོབས་ཀྱིས་ཐམས་ཅད་མཁྱེན་པས་གཟིགས་ནས་",
            "ཐུགས་རྗེས་འདུལ་བར་གྱུར་ཏོ།། ",
            "གཉིས་པ་བཏུལ་བ་དངོས་རྒྱས་པར་བཤད་པ་ལ་གསུམ། ",
            "ཆོ་འཕྲུལ་བཞིས་དྲེགས་པ་ཅན་ཟིལ་གྱིས་མནན་པ། ",
            "ཕྲིན་ལས་དྲག་པོས་གདུག་པ་ཅན་ཚར་བཅད་པ། ",
            "ཐུགས་རྗེས་རྗེས་སུ་བཟུང་ནས་བཀའ་ལ་བཏགས་པའི་ཚུལ་ལོ། །",
            "དང་པོ་༼ཆོ་འཕྲུལ་བཞིས་དྲེགས་པ་ཅན་ཟིལ་གྱིས་མནན་པ་༽ལ་གཉིས་ལས། ",
            "དང་པོ་རྒྱུའི་ཏིང་ངེ་འཛིན་ལ་མཉམ་པར་བཞག་པ་ནི། ",
            "དེ་ནས་དེ་བཞིན་གཤེགས་པ་ཆེ་བའི་རྡོ་རྗེ་བཀོད་པའི་སྒྱུ་འཕྲུལ་དྲྭ་བས། ",
            "འཇིག་རྟེན་དྲུག་གི་ཕྱོགས་བཅུ་སྲིད་པ་གསུམ་གྱི་བདག་པོ་འདུལ་བའི་",
            "ང་རྒྱལ་ཆེན་པོའི་གཟི་བརྗིད་སྟོན་པའི་ཕྱིར། ",
            "དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་བདག་པོ། ",
            "བཅོམ་ལྡན་འདས་དགྱེས་པ་ཆེན་པོས་ཁྲོ་བོའི་རྒྱལ་པོའི་དཀྱིལ་འཁོར་གྱི་སྤྲིན་ཆེན་པོ་རྣམ་པར་འཕྲོ་བའི། ",
            "སྒྱུ་འཕྲུལ་དྲྭ་བའི་རྒྱལ་པོའི་ཏིང་ངེ་འཛིན་ལ་སྙོམས་པར་ཞུགས་ཏེ",
            "གཉིས་པ་དེ་ལས་ཆོ་འཕྲུལ་ཇི་ལྟར་སྤྲོས་པའི་ཚུལ་ལ་བཞི་ལས། ",
            "དང་པོ་དབྱིངས་གང་ལས་སྤྲོས་པ་ནི། ",
            "དེ་བཞིན་ཉིད་ཀྱི་དབྱིངས་ཉིད་།",
            ""
        ],
        [
            "ཁྲོ་མོ་དབང་ཕྱུག་ཆེན་མོ་མངོན་དུ་ཕྱུང་།",
            "ཧི་ཧི་ཞེས་དགྱེས་པའི་གཟི་མདངས་ཀྱིས། ",
            "རིན་ཅེན་པདྨ་རྒྱས་པར་མཛད་།",
            "གཉིས་སུ་མེད་པར་འཁྲིལ་བའི་དགྱེས་པས་ཐིམ་།",
            "གཉིས་པ་ཚུལ་ཇི་ལྟར་སྤྲོས་པ་ནི། ",
            "བྱང་ཆུབ་སེམས་ཀྱི་སྤྲིན་ལས། ",
            "ཧཱུཾ་ཧཱུཾ་ཧཱུཾ་བི་ཤྭ་བཛྲ་ཀྲོ་དྷ་ཛྭ་ལ་མཎྜ་ལ་ཕཊ་ཕཊཕཊ་ཧ་ལ་ཧ་ལ་ཧ་ལ་ཧཱུཾ། ",
            "གསུམ་པ་ངོ་བོ་གང་སྤྲོས་པ་ནི། ",
            "ཞེས་བརྗོད་པས། ",
            "འཇིག་རྟེན་དྲུག་གི་ཕྱོགས་བཅུ་མཐའ་ཡས་པ་ཁྱབ་པར་",
            "ཁྲོ་བོའི་དཀྱིལ་འཁོར་གྱི་ཚོགས་སྟོང་གསུམ་གྱི་འཇིག་རྟེན་ཙམ། ",
            "ཕྱོགས་བཅུའི་རྡུལ་ཕྲ་མོ་སྙེད་འཐོན་པར་གྱུར་ནས",
            "བཞི་པ་སྤྲོས་པའི་ལྟས་ནི། ",
            "༼༡སྣོད་ལྟར་ཕྱི་ལ་སྦྱར་བ་དང་ ༢བཅུད་ལྟར་ནང་དུ་སྦྱར་བ། ",
            "༣ཡེ་ཤེས་ལྟར་གསང་བར་སྦྱར་བ། ",
            "༤ཡང་གསང་བླ་མེད་ལྟར་སྦྱར་བ༽འཇིག་རྟེན་དྲུག་གི་ཕྱོགས་བཅུ་ཐམས་ཅད་།",
            "རབ་ཏུ་གཡོས། ",
            "ཀུན་ཏུ་གཡོས་སོ།།",
            ""
        ],
        [
            "འུར་འུར། རབ་ཏུ་འུར་འུར། ཀུན་ཏུ་འུར་འུར་རོ། །",
            "ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་ཆེམ་ཆེམ་མོ། །",
            "ཤིག་ཤིག རབ་ཏུ་ཤིག་ཤིག ཀུན་ཏུ་ཤིག་ཤིག་།",
            "གཏོར།རབ་ཏུ་གཏོར་།ཀུན་ཏུ་གཏོར་གཏོར་རོ། །",
            "འཇིག་རྟེན་དྲུག་གི་ཕྱོགས་བཅུའི་སྟོང་ཁམས་ཐམས་ཅད་ན་གནས་པའི་དབང་ཆེ་བ་དང༌། ",
            "གཟི་བརྗིད་ཆེ་བ་དང༌། ",
            "མཐུ་ཆེ་བའི་དབང་ཕྱུག་ཆེན་པོ་ལ་སོགས་པ་ཐམས་ཅད་བརྒྱལ། ",
            "རབ་ཏུ་བརྒྱལ། ཀུན་ཏུ་བརྒྱལ་པར་གྱུར་ཏོ།། ",
            "གཉིས་པ་ཕྲིན་ལས་དྲག་པོས་གདུག་པ་ཅན་ཚར་བཅད་པ་ལ་བཞི། ",
            "གཙོ་བོ་ཡེ་ཤེས་ཀྱི་དཀྱིལ་འཁོར་བཀོད་པ། ",
            "དྲེགས་པ་ཕོ་རྒྱུད་དངོས་སུ་བསྒྲལ་བ། ",
            "མོ་རྒྱུད་སྦྱོར་བས་དགྱེས་པ། ",
            "འཁོར་གྱི་དཀྱིལ་འཁོར་སྤྲོས་པའོ།།",
            "དང་པོ་༼གཙོ་བོ་ཡེ་ཤེས་ཀྱི་དཀྱིལ་འཁོར་བཀོད་པ་༽ལ་གཉིས་ལས། ",
            "དང་པོ་གཙོ་བོ་ཆེ་མཆོག་ཏུ་བཞུགས་པའི་ཚུལ་ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོ་ཉིད། ",
            "འཇིགས་བྱེད་ཆེན་པོ་ཤིན་ཏུ་རྔམ་པ་",
            "སྐྱི་བུང་ཞེས་བྱེད་པའི་འབར་བ་ཆེན་པོའི་ཁྲག་འཐུང་",
            "སྐུ་སྨུག་ནག་ཅིར་ཡང་འགྱུར་བ་",
            "དབུ་དང་ཕྱག་དང་ཞབས་སྟོང་ཁམས་ཀྱི་རྡུལ་སྙེད་མཚོན་ཆ་སྣ་ཚོགས་འཛིན་པ་",
            "དེ་དབུ་གསུམ་ཕྱག་དྲུག་ཞབས་བཞིར་གྱུར་ཏེ",
            ""
        ],
        [
            "དུར་ཁྲོད་ཆེན་པོར་དགྱེས་ནས་ཁྲག་གི་རྒྱ་མཚོའི་དཀྱིལ་།",
            "ཀེང་རུས་ཆེན་པོའི་རི་རབ་ཀྱི་སྟེང་འབར་བ་ཆེན་པོའི་ཀློང་གི་འཁོར་ལོའི་དཀྱིལ་ན་",
            "དབང་ཕྱུག་ཆེན་པོ་དང༌། ",
            "དུར་ཁྲོད་ཀྱི་བདག་པོ་དྲེགས་པ་ཆེན་པོ་ཁྱོ་ཤུག་གི་གདན་ལ་བརྐྱངས་བསྐུམས་སུ་བཞུགས་སོ།། ",
            "གཉིས་པ་འཁོར་རིགས་བཞིར་བཀོད་ཚུལ་ནི། ",
            "ཁྲོ་བོའི་དཀྱིལ་འཁོར་གྱི་སྤྲིན་ཕུང་དེ་དག་ཀྱང༌། ",
            "ལ་ལ་ནི་དཔལ་ཆེན་ཁྲག་འཐུང་ཆེན་པོར་གྱུར་ཏེ་",
            "ཤར་ཕྱོགས་སུ་བཞུགས་སོ།།",
            "ལ་ལ་ནི་དཔལ་ཁྲག་འཐུང་ཆེན་པོ་རིན་པོ་ཆེར་གྱུར་ཏེ་",
            "ལྷོ་ཕྱོགས་སུ་བཞུགས་སོ།།",
            "ལ་ལ་ནི་དཔལ་ཁྲག་འཐུང་ཆེན་པོ་པདྨར་གྱུར་",
            "ཏེ་ནུབ་ཕྱོགས་སུ་བཞུགས་སོ།།",
            ""
        ],
        [
            "ལ་ལ་ནི་དཔལ་ཁྲག་འཐུང་ཆེན་པོ་ཀུན་ཏུ་ལས་སུ་གྱུར་ཏེ་",
            "བྱང་ཕྱོགས་སུ་བཞུགས་སོ།།",
            "དེ་དག་ཀུན་ཀྱང་འཇིག་བྱེད་ཆེན་པོའི་ཆ་ལུགས་དང༌། ",
            "རྔམ་པའི་ང་རོ་དང༌། ",
            "འབར་བའི་ཀློང་།",
            "དབུ་གསུམ་ཕྱག་དྲུག་ཞབས་བཞིས། ",
            "དྲི་ཟ་དང༌། ",
            "གནོད་སྦྱིན་དང༌། ",
            "སྲིན་པོ་དང༌། ",
            "གཤིན་རྗེ་ལ་སོགས་པ་ཁྱོ་ཤུག་གིས་གདན་བྱས་པ་ལ་",
            "བརྐྱངས་བསྐུམས་སུ་བཞུགས་སོ།།",
            "བཙུན་མོ་ཁྲག་འཐུང་ཆེན་མོའི་ཚོགས་རྣམས་ཀྱང་",
            "སོ་སོའི་སྐུ་ལ་འཁྲིལ་བའི་ཚུལ་གྱིས་བཞུགས་སོ།།",
            "༼རིགས་ལྔའི་རིགས་ལྔའི་ཞེས་པ་ནས་ངོ་མཚར་ཏེ་",
            "ཞེས་པའི་བར་འདི་རྒྱ་འགྲེལ་སྤར་ཁབ། ",
            "རོང་ཟོམ། ",
            "སྨན་ལུང་པ། ",
            "གཡུང་སྟོན་པའི་འགྲེལ་པ་བཞིར་མི་གསལ་ཞིང༌",
            "རྒྱ་དཔེར་ཡང་མཐོང་བ་མ་བྱུང་།",
            ""
        ],
        [
            "སྒྲོལ་ཊཱིཀ་ཏུ་སྣང་བས་རྒྱ་དཔེར་མི་མཐུན་པ་གཅིག་གཉིས་ཤིག་བྱུང་ངམ་།",
            "རྒྱ་དཔེ་གཅིག་།",
            "དེ་ནས་དབང་ཕྱུག་ཆེན་པོ་བརྩེ་བ་ཅན་",
            "དྲེགས་པ་ཆེན་པོ་ཞེས་བསྣོན་མ་ཡང་འདུག་།",
            "ཧེ་རུ་ཀ་གཅིག་ཏུ་བསྟིམས་ཏེ་བསྡུས་།",
            "གཅིག་གིས་མང་པོ་འདུལ་བའི་ངོ་མཚར་།",
            "༼རིགས་ལྔའི་ཞེས་པ་ནས་ངོ་མཚར་ཏེ་ཞེས་བའི་བར་ཕྱོགས་བཅུའི་མུན་སེལ་ནང་མེད༽",
            ""
        ],
        [
            "འ། ",
            "གཉིས་པ་ཕོ་རྒྱུད་དངོས་སུ་བསྒྲལ་བ་ལ་གཉིས་ལས། ",
            "དང་པོ་དྲེགས་པ་ཅན་གྱི་ང་རྒྱལ་གྱིས་གཏུམ་རྔམས་བསྒྲགས་པ་ནི། ",
            "དེ་ནས་དྲེགས་པ་ཆེན་པོ་ལ་སོགས་པ་གཏུམ་པའི་",
            "སེམས་ཀྱིས་གདུག་པའི་རྫུ་འཕྲུལ་ཆེན་པོ་སྣ་ཚོགས་བསྟན་ནས",
            "མགྲིན་གཅིག་ཏུ་གདུག་པའི་ང་རོས། ",
            "བརླང་པོའི་གཏུམ་ཚིག་ཏུ་སྨྲས་པ། ",
            "ཐོང་ཐོང་སྙིང་རྗེའི་བདག་པོ་ཅི་དེ་ལྟར་བྱེད་དམ་ཞེས་འཛེར་།",
            "ཤིན་ཏུ་གདུག་པའི་སེམས་ཀྱིས་ཁྲོས་ནས་རྔམ་མོ། །",
            " གཉིས་པ་ཐུགས་རྗེས་མངོན་སྤྱོད་དྲག་པོས་དངོས་སུ་བསྒྲལ་བ་ལ་གཉིས་ལས། ",
            "དང་པོ་འཇིགས་གཟུགས་རྔམ་པའི་སྤྲིན་སྤྲོས་པ་ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོ་དབུ་དགུ་",
            "ཕྱག་བཅོ་བརྒྱད་ཞབས་བརྒྱད་དུ་གནས་།",
            "རྔམ་པའི་སྐད་ཀྱིས་ཐུགས་རྗེས་འདུལ་བའི་ཐབས་ཀྱིས་ཤིན་ཏུ་ཁྲོས་།",
            "ཧཱུཾ་ཧཱུཾ་ཧཱུཾ། ཧ་ཧ་ཧ། ཁཱ་ཧི་ཁཱ་ཧི་ཁཱ་ཧི། ཞེས་བརྗོ",
            "ད།",
            "གཉིས་པ་བསྒྲལ་བ་དངོས་ནི། ",
            "དབང་ཕྱུག་ཆེན་པོ་ལ་སོགས་པ། ",
            "གདུག་པ་ཆེན་པོའི་ཚོགས་དེ་དག་གི་སྙིང་དང་དབང་པོ་ཀུན་།",
            ""
        ],
        [
            "ནང་ཁྲོལ་ཀུན་དྲངས། ",
            "ཡན་ལག་ཀུན་བཅད་གཏུབས་ནས་ཤ་ཀུན་།",
            "ཁྲག་ཀུན་།",
            "རུས་པ་ཀུན་འཆོས་སོ།། ",
            "གསུམ་པ་མོ་བརྒྱུད་སྦྱོར་པས་དགྱེས་པ་ལ་གཉིས། ",
            "འཇིག་རྟེན་་བསྡུ་བའི་ཆོ་འཕྲུལ་དང༌། ",
            "སྦྱོར་བ་ཆེན་པོའི་རོལ་པའོ།།",
            "དང་པོ་ལའང་གཉིས་ལས། ",
            "དང་པོ་སྣོད་ཀྱི་འཇིག་རྟེན་བསྡུ་བ་ནི། ",
            "དེ་ནས་ཧཱུཾ་ཧཱུཾ་ཧཱུཾ་བྷྱོ་ཨེ་ཨ་ར་ལི་ཛཿཛཿ ཞེས་བརྗོད་པས། ",
            "ཕྱོགས་བཅུའི་འཇིག་རྟེན་གྱི་ཁམས་ནམ་མཁའ་དང་བཅས་པ་",
            "ཡུངས་འབྲུ་གཅིག་ཙམ་དུ་ཆུད་པར་བསྡུས་སོ།། ",
            "གཉིས་པ་བཅུད་ཀྱི་སེམས་ཅན་བསྡུ་བ་ནི། ",
            "དེ་ནས་འབྱུང་བོ་མ་ལུས་པའི་རྒྱལ་པོའི་ཡང་རྒྱལ་པོ་དྲེགས་པ་ཆེན་པོ་ལ་སོགས་པའི་",
            "ཆུང་མ་འབྱུང་པོ་ཐམས་ཅད་ཀྱི་རྗེ་མོའི་ཡང་རྗེ་མོ། ",
            "སྲིན་མོ་ཆེན་མོ་མིའི་སྲིན་མོ་དང༌། ",
            "ཚངས་མ་དང༌། ",
            "འཁྲུག་མོ་དང༌། ",
            "དབང་མོ་དང༌། ",
            "འཇུག་སྲེད་མོ་དང༌། ",
            "གཞོན་ནུ་མོ་དང༌། ",
            "དམར་མོ་དང༌། ",
            "བདུད་རྩི་མོ་དང༌། ",
            "ཞི་བ་མོ་དང༌། ",
            "བེ་ཅོན་མོ་དང༌། ",
            "སྲིན་མོ་དང༌། ",
            "ཟ་བ་མོ་དང༌། ",
            "དགའ་བ་མོ་དང༌། ",
            "ར་རོ་ཁྲག་འཐུང་མྱོས་མ་དང༌། ",
            "གཅིག་པུ་སྤྱོད་མ་དང༌། ",
            "ཡིད་འཕྲོག་མ་དང༌། ",
            "གྲུབ་མོ་དང༌། ",
            "རླུང་མོ་དང༌། ",
            "གསོད་བྱེད་མོ་དང༌། ",
            "མེ་མོ་དང༌། ",
            "ཕག་མོ་དང༌། ",
            "རྒན་བྱེད་མོ་དང༌། ",
            "སྣ་ཆེན་མོ་དང༌། ",
            "ཆུ་ལ་མོ་དང༌། ",
            "ནག་མོ་ཆེ་མོ་དང༌། ",
            "ར་མགོ་དམར་སེར་ཆེན་མོ་དང༌། ",
            "བུམ་སྣ་སྔོ་ནག་ཆེན་མོ་དང༌། ",
            "གསུས་འཛིན་སེར་ནག་ཆེན་མོ་ལ་སོགས་པ། ",
            "བྲན་དང་ཡང་བྲན་དང༌། ",
            "གཡོག་དང་ཡང་གཡོག་འཁོར་ཞིང་གི་རྡུལ་སྙེད་ཀྱང་བསྡུས་སོ།།",
            ""
        ],
        [
            "གཉིས་པ་སྦྱོར་བ་ཆེན་པོའི་རོལ་པ་ལ་གསུམ་ལས། ",
            "དང་པོ་རྒྱུའི་ཏིང་ངེ་འཛིན་ལ་མཉམ་པར་བཞག་པ་ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོ་",
            "དཔལ་ཁྲག་འཐུང་ཆེན་པོས་འདུལ་བའི་ཐབས་ཀྱིས། ",
            "ཡང་རིགས་ལྔའི་འཇིགས་བྱེད་ཆེན་པོར་སྣང་བར་བྱས་ནས",
            "དེ་དག་ཀུན་ཀྱང་དགྱེས་པས་རོལ་པའི་དཀྱིལ་འཁོར་གྱི་སྤྲིན་འབྱུང་བ་",
            "ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་།",
            "གཉིས་པ་རྐྱེན་རིག་པ་ཆེན་པོའི་གསང་སྔགས་བསྒྲགས་པ་ནི། ",
            "སྐུ་དང་གསུང་དང་ཐུགས་རྡོ་རྗེ་ལས་འདི་ཕྱུང་ངོ༌།།",
            "ཨོཾ་ཨཱཿཧཱུཾ་བཛྲ་པྲ་བེ་ཤ་ཨ་ལ་ལ་ཧོཿ ",
            "གསུམ་པ་འབྲས་བུ་གཉིས་སུ་མེད་པར་སྦྱར་བ་ནི། ",
            "ཞེས་བརྗོད་པས། ",
            "འབྱུང་མོའི་རྒྱལ་མོ་རྣམས་",
            "ཤིན་ཏུ་ཆགས་པའི་ཡིད་གཡོས་ནས",
            "པདྨའི་དཀྱིལ་འཁོར་སྡུད་ཅིང་རྒྱས་པར་གྱུར་།",
            "དཔེར་ན་ཁབ་ལེན་ལ་ལྕགས་འདུ་བའི་ཚུལ་དུ། ",
            "བཅོམ་ལྡན་འདས་དགྱེས་པ་ཆེན་པོ་",
            "དཔལ་འཐུང་ཆེན་པོ་རྡོ་རྗེའི་སྐུ་།",
            ""
        ],
        [
            "སྲིན་མོ་ཆེན་མོའི་མིའི་སྲིན་མོ་དང༌། ",
            "དམར་མོ་དང༌། ",
            "དགའ་བ་མོ་དང༌། ",
            "གསོད་བྱེད་མོ་དང༌། ",
            "ནག་མོ་ཆེན་པོ་དང༌། ",
            "དམར་སེར་ཆེན་མོ་དང༌། ",
            "སྔོ་ནག་ཆེན་མོ་དང༌། ",
            "སེར་ནག་ཆེན་པོ་རྣམས་འཁྲིལ་ལོ། །",
            "བཅོམ་ལྡན་འདས་དཔལ་ཁྲག་འཐུང་ཆེན་པོ་དེ་བཞིན་གཤེགས་པའི་སྐུ་།",
            "ཚངས་མ་དང༌། ",
            "འཁྲུག་མོ་དང༌། ",
            "དབང་མོ་དང༌། ",
            "འཇུག་སྲེད་མོ་དང༌། ",
            "གཞོན་ནུ་མོ་རྣམས་འཁྲིལ་ལོ། །",
            "བཅོམ་ལྡན་འདས་དཔལ་ཁྲག་འཐུང་ཆེན་པོ་རིན་པོ་ཆེའི་སྐུ་།",
            "བདུད་རྩི་མོ་དང༌། ",
            "ཞི་བ་མོ་དང༌། ",
            "བེ་ཅོན་མོ་དང༌། ",
            "ཟ་བ་མོ་དང༌། ",
            "སྲིན་མོ་རྣམས་འཁྲིལ་ལོ། །",
            "བཅོམ་ལྡན་འདས་དཔལ་ཁྲག་འཐུང་ཆེན་པོ་པདྨའི་སྐུ་།",
            "ཁྲག་གིས་མྱོས་མ་དང༌། ",
            "གཅིག་པུར་སྤྱོད་མ་དང༌། ",
            "ཡིད་འཕྲོག་མ་དང༌། ",
            "གྲུབ་མོ་དང༌། ",
            "རླུང་མོ་རྣམས་འཁྲིལ་ལོ། །",
            "བཅོམ་ལྡན་འདས་དཔལ་ཁྲག་འཐུང་ཆེན་པོ་ཀུན་ཏུ་ལས་ཀྱི་སྐུ་།",
            "མེ་མོ་དང༌། ",
            "ཕག་མོ་དང༌། ",
            "རྒན་བྱེད་མོ་དང༌། ",
            "སྣ་ཆེན་མོ་དང༌། ",
            "ཆུ་ལྷ་མོ་རྣམས་འཁྲིལ་ལོ། །",
            " བཞི་པ་འཁོར་གྱི་དཀྱིལ་འཁོར་སྤྲོ་བའི་ཚུལ་ལ་ལྔ་ལས། ",
            "དང་པོ་སྤྲོ་བའི་སྦྱོར་བ་ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོའི་ཁྲོ་བོའི་དཀྱིལ་འཁོར་དེ་དག་གིས། ",
            "ཧཱུཾ་ཞེས་བརྗོད་པས། ",
            "པདྨའི་དཀྱིལ་འཁོར་གྱི་ཚོགས་བསྡུས་ནས་",
            "ཤིན་ཏུ་བཅུམ་པར་གྱུར་།",
            ""
        ],
        [
            "གཉིས་པ་མ་མོ་སྤྲོས་པ་ནི། །",
            " དེ་ནས་དགྱེས་ཏེ་ཧ་ཞེས་བརྗོད་པས། ",
            "བྱང་ཆུབ་སེམས་ཀྱི་སྤྲིན་ལས། ",
            "དཀར་མོའི་ཚོགས་དང༌། ",
            "རྐུན་མོའི་ཚོགས་དང༌། ",
            "རྨོངས་མོའི་ཚོགས་དང༌། ",
            "ཐལ་བྱེད་མོའི་ཚོགས་དང༌། ",
            "སྦོས་མོའི་ཚོགས་དང༌། ",
            "གཏུམ་མོའི་ཚོགས་དང༌། ",
            "སྨེ་ཤ་ཅན་གྱི་ཚོགས་དང༌། ",
            "མ་ཚོགས་མའི་ཚོགས་རྣམས་རང་རང་གི་ལག་ཆ་དང༌། ",
            "ངོ་མཚར་དང་བཅས་ནས་འཐོན་ཏོ།།",
            "འཐོན་ནས་ཀྱང་འབར་བ་ཆེན་པོ་འཁོར་ལོའི་རྩིབས་མཆན་",
            "ཤར་ཕྱོགས་ནས་འཁོར་བར་འཇིགས་པའི་གཟུགས་",
            "རང་གི་ལག་ཆ་དང་བཅས་ནས་འཁོད་དོ།། ",
            "གསུམ་པ་ཕྲ་མེན་མ་སྤྲོ་བ་ནི། ",
            "དེ་ནས་ཤིན་ཏུ་དགྱེས་ནས་ཧེ་ཞེས་བརྗོད་པས། ",
            "སེང་གདོང་ཆེན་མོའི་ཚོགས་དང༌། ",
            "སྟག་གདོང་ཆེན་མོའི་ཚོགས་དང༌། ",
            "ཝ་གདོང་ཆེད་མོའི་ཚོགས་དང༌། ",
            "ཁྱི་གདོང་ཆེན་མོའི་ཚོགས་དང༌། ",
            "བཞད་གདོང་ཆེན་མོའི་ཚོགས་དང༌། ",
            "ཀང་ཀའི་གདོང་ཆེན་མོའི་ཚོགས་དང༌། ",
            "ཁྭ་གདོང་ཆེན་མོའི་ཚོགས་དང༌། ",
            "འུག་པའི་གདོང་ཆེན་མོའི་ཚོགས་དང་བཅས་པ་རྣམས། ",
            "རང་རང་གི་ལག་ཆ་དང་ངོ་མཚར་དང་བཅས་ནས་",
            "འཐོན་པར་གྱུར་ཏོ།།",
            "འཐོན་ནས་ཀྱང་འབར་བ་ཆེན་པོའི་འཁོར་ལོའི་ཕྱི་རོལ་",
            "ཤར་ཕྱོགས་ནས་འཁོར་བར་རྔམ་པའི་མདངས་ཀྱིས་འཁོད་དོ།། ",
            "བཞི་པ་སྒོ་མ་རྣམས་སྤྲོས་པ་ནི། ",
            "དེ་ནས་ཤིན་ཏུ་དགྱེས་པས་",
            "ཕྱོགས་བཅུའི་ཞིང་མ་ལུས་པར་ཁྱབ་ནས་"
        ],
        [
            "ཕཊ་ཅེས་བརྗོད་པས། ",
            "རྡོ་རྗེ་སྲིང་འགྲོ་མའི་ཚོགས་དང༌། ",
            "རྡོ་རྗེའི་གདོང་མོའི་ཚོགས་དང༌། ",
            "རྡོ་རྗེ་འཇིག་རྟེན་མའི་ཚོགས་དང༌། ",
            "རྡོ་རྗེ་རོ་ལངས་མའི་ཚོགས་རྣམས་རང་རང་གི་ལག་ཆ་དང༌། ",
            "ངོ་མཚར་དུ་མ་བཅས་ནས་",
            "འཐོན་པར་གྱུར་ཏོ།།",
            "འཐོན་ཀྱང་འབར་བའི་དཀྱིལ་འཁོར་གྱི་སྒོར་ཤིན་ཏུ་རྔམ་པའི་གཟུགས་ཀྱིས་གནས་སོ།། ",
            "ལྔ་པ་འཁོར་རྣམས་རང་རང་གི་གནས་སུ་བཏང་བ་ནི། ",
            "དེ་ནས་དགྱེས་པ་ཆེན་པོའི་སྤྲིན་ལས་ཕྱོགས་བཅུ་ནས་ཕཊ་ཅེས་བསྒྲགས་པས། ",
            "ཐམས་ཅད་ཁྲོས་ནས་མ་མོ་ཐམས་ཅད་ཀྱང་རང་རང་གི་གནས་ག་ལ་བ་དེར་",
            "ཡུད་ཙམ་གྱིས་ཕྱིན་པར་བཀྱེའོ། །",
            " གསུམ་པ་ཐུགས་རྗེས་རྗེས་སུ་བཟུང་ནས་བཀའ་ལ་བཏགས་པའི་ཚུལ་ལ་བཞི། ",
            "གནས་སྤར་ཏེ་དཀྱིལ་འཁོར་མཐོང་བའི་ཚུལ་བསྟན་པ། ",
            "སྟོང་ཁམས་ཐམས་ཅད་མཉམ་དུ་བཏུལ་བ། ",
            "དྲེགས་པ་ཅན་གྱིས་འབངས་སུ་ཁས་བླང་བ། ",
            "དབང་བསྐུར་ཏེ་བཀའ་བསྒོ་བའོ།།",
            "དང་པོ་༼གནས་སྤར་ཏེ་དཀྱིལ་འཁོར་མཐོང་བའི་ཚུལ་བསྟན་པ་༽ལ་གསུམ་ལས། ",
            "དང་པོ་རྒྱུའི་ཏིང་ངེ་འཛིན་ལ་མཉམ་པར་བཞག་ནས་",
            "གསང་སྔགས་བརྗོད་པ་ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོ་དཔལ་ཁྲག་འཐུང་ཆེན་པོ་",
            "དེ་དག་ཀུན་ཐུགས་རྗེ་ཆེན་པོ་བདུད་རྩི་འབྱུང་བ་ཞེས་བྱ་བའི་",
            "ཏིང་ངེ་འཛིན་ལ་སྙོམས་པར་ཞུགས་ནས",
            ""
        ],
        [
            "སྐུ་དང་གསུང་དང་ཐུགས་རྡོ་རྗེ་ལས་འདི་དག་ཕྱུང་ངོ༌།།",
            "ཨོཾ་བཛྲ་མ་ཧཱ་ཨ་མྲྀ་ཏ་མ་ཧཱ་ཀྲོ་དྷ་ཨཾ་ཨཾ་ཨཾ། ",
            "གཉིས་པ་སླར་ཡང་དྲེགས་པ་ཅན་ཕྱུང་སྟེ་",
            "ཁྲུས་བྱས་པ་ནི། ",
            "ཞེས་བརྗོད་པས། ",
            "དབང་ཕྱུག་ཆེན་པོ་ལ་སོགས་པ་ཐམས་ཅད། ",
            "བཅོམ་ལྡན་འདས་ཁྲོ་བོ་ཆེན་པོ་དེ་དག་གིས་བསྣམས་ནས་བཏོན་།",
            "མི་གཙང་བའི་འདམ་གྱི་རྒྱ་མཚོར་ཆུད་པ་ལས་",
            "བསྣམས་ནས་ཨུུ་ཙུཥྨ་ཀྲོ་དྷ་ཕྱུང་ནས་འདམ་ཀུན་འཐུངས་ཏེ་དྲན་པ་སླར་རྙེད་།",
            "གསུམ་པ་འབར་བའི་དཀྱིལ་འཁོར་གྱི་ཞལ་བསྟན་པ་ནི། ",
            "ཁྲོ་བོའི་དཀྱིལ་འཁོར་གྱི་ཚོགས་དེ་དག་ཐམས་ཅད་ཀྱང་",
            "དབུ་དགུ་བརྒྱ་ཕྱག་སྟོང་བརྒྱད་བརྒྱ། ",
            "ཞབས་བརྒྱད་བརྒྱ། ",
            "སྐུ་འབར་བ་ཆེན་པོའི་དཀྱིལ་འཁོར་ན་བཞུགས་པར་མཐོང་ངོ༌།། ",
            "གཉིས་པ་སྟོང་ཁམས་མཉམ་དུ་བཏུལ་བ་ནི། ",
            "དེའི་དུས་སུ་འཇིག་རྟེན་དྲུག་གི་ཕྱོགས་བཅུའི་སྲིད་པ་ཀུན་ཏུ་དྲེགས་པའི་",
            "དབང་ཕྱུག་ཐམས་ཅད་འདུལ་བའི་ཐབས་སྣ་ཚོགས་བསམ་ཡས་གྱིས་",
            "མི་ཁྱབ་པར་སོ་སོར་སྣང་བས་དུས་གཅིག་ཏུ་བཏུལ་ལོ། །",
            " གསུམ་པ་དྲེགས་པ་ཅན་གྱིས་འབངས་སུ་ཁས་བླངས་པ་ལ་བཞི་ལས། ",
            "དང་པོ་འབངས་སུ་དམ་བཅས་ཏེ་དཀྱིལ་འཁོར་གྱི་གདན་དུ་ཕུལ་བ་ནི། ",
            "དེ་ནས་དེ་དག་ཤིན་ཏུ་འདར་ཞིང་བྲེད་པ་རབ་ཏུ་ཞུམ་པའི་ང་རོས། ",
            "འབངས་སུ་མཆི། ",
            "འབངས་སུ་མཆི། ",
            "འབངས་སུ་ནན་ཏན་མ་བགྱིས་།",
            ""
        ],
        [
            "མགོ་དང་ལུས་ནི་བརྒྱར་འགས་ཤིང༌། །",
            "སྙིང་ཡང་འགས་ཤིང་གཏུབ་གྱུར་།",
            "རུལ་མྱགས་འཚིག་ནས་བརླག་པ་དང༌། །",
            "དམྱལ་བར་ལྷུང་ནས་འབོད་པར་།",
            "ཅེས་འབངས་སུ་མཆི་བར་མནའ་བོར་།",
            "དཀྱིལ་འཁོར་གྱི་གདན་དུ་བཞག་གོ། ",
            "གཉིས་པ་འཁོར་ཕུལ་ཏེ་",
            "གུས་པས་གཙུག་གིས་མཆོད་པ་ནི། ",
            "ཐམས་ཅད་ཀྱིས་མགྲིན་གཅིག་ཏུ་ཡང་སྨྲས་པ། ",
            "བདག་ཅག་རྣམས་ཀྱི་མཆིས་བྲང་དང༌། །",
            "མ་དང་བུ་མོ་སྲིང་མོ་རྣམས། །",
            "དཀྱིལ་འཁོར་ཆེན་པོར་བཞེས་སུ་གསོལ།།",
            ""
        ],
        [
            "དཔའ་བོ་ལྷ་རྗེས་བཞེས་སུ་གསོལ།།",
            "བདག་ཅག་སོ་སོར་འཁོར་བཅས་ཀྱི། །",
            "ཚོགས་ཀྱི་དཀྱིལ་འཁོར་ཆེན་པོ་འདིའི། །",
            "མིང་ཙམ་འཛིན་པར་བྱེད་པ་ཡང༌། །",
            "གཙུག་གི་ནོར་བུ་འབར་བ་ལྟར། །",
            "གཡོ་སྒྱུ་མེད་ཅིང་གུས་ལྡན་པའི། །",
            "སེམས་ཀྱིས་བླངས་ནས་སྤྱི་བོ་ཡི། །",
            "གཙུག་ཏུ་བཞག་སྟེ་བཀུར་བར་བགྱི།།",
            "དེ་ཡི་དགོས་པ་ཅི་ཡང་རུང༌། །",
            "མ་ལུས་རྫོགས་པར་བདག་ཅག་བསྒྲུབ།། ",
            "གསུམ་པ་དམ་བཅས་ཏེ་",
            "ལས་ཀྱི་སྡོང་གྲོགས་བྱེད་པ་ནི། ",
            "གལ་ཏེ་དཔའ་བོའི་སྤྱན་སྔ་འདིར། །",
            "སྨྲས་པ་བཞིན་དུ་མ་བསྒྲུབས་ན།།",
            ""
        ],
        [
            "བདག་ཅག་རྣམས་ཀྱི་མགོ་ལུས་སྙིང༌། །",
            "བཀས་གཏུབས་དུམ་བུར་རུལ་བར་མཆིའོ། །",
            "ཞེས་སྨྲས་སོ།། ",
            "བཞི་པ་དབང་མོ་རྣམས་འབངས་སུ་འོང་ནས་",
            "བཀའ་ཉན་པ་འཕྲིན་ལས་ཞུ་བ་ནི། ",
            "དེ་ནས་དེ་དག་གི་ཆུང་མའི་ཚོགས་དང༌། །",
            "མ་དང་སྲིང་མོ་དང༌། ",
            "བུ་མོའི་ཚོགས་ཐམས་ཅད་དཀྱིལ་འཁོར་དུ་ཡུད་ཙམ་གྱིས་འོངས་ནས",
            "ཐམས་ཅད་ཀྱིས་མགྲིན་གཅིག་ཏུ་སྨྲས་པ། ",
            "བདག་ཅག་འཁོར་ཚོགས་ཐམས་ཅད་ཀུན། །",
            "དཔའ་བོ་ཆེན་པོའི་འབངས་སུ་མཆི། །",
            "དཔའ་བོ་ཆེན་པོས་བདག་ཅག་ལ།།",
            "ལས་ཀྱི་དངོས་གྲུབ་སྩལ་དུ་གསོལ།།",
            "ཞེས་སྨྲས་སོ།།",
            ""
        ],
        [
            "བཞི་པ་དབང་བསྐུར་ཏེ་བཀའ་བསྒོ་བ་ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོས་ལག་ཏུ་རྡོ་རྗེ་བྱིན་ནས་",
            "མིང་གི་དབང་བསྐུར་ཏེ་དཀྱིལ་འཁོར་གྱི་ཕྱི་རོལ་ཏུ་བཀོད་དོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་ཁྲོ་བོ་རང་བཞིན་གྱི་དཀྱིལ་འཁོར་གྱི་",
            "སྤྲིན་རྣམ་པར་སྤྲོས་པའི་ལེའུ་སྟེ་བཅོ་ལྔ་པའོ།།།། ",
            "ལེའུ་བཅུ་དྲུག་པ། ",
            "༈ །།སྤྱི་དོན་གཉིས་པ་ལམ་ཇི་ལྟར་སྒྲུབ་པ་ཐབས་ཀྱི་ཡན་ལག་རྒྱ་ཆེར་བཤད་པ་ལ་ལྔ་།",
            "ཐུགས་བརྒྱུད་བསྐུལ་བ་གསུང་གསང་སྔགས་ཀྱི་དཀྱིལ་འཁོར་དམིགས་པའི་རྟེན་",
            "གཟུགས་བརྙན་གྱི་དཀྱིལ་འཁོར། ",
            "དེ་ལ་མཆོད་པ་ཇི་ལྟར་བྱ་བའི་ཚུལ། ",
            "དམ་ཚིག་དང་ལྡན་པས་འགྲུབ་པ་དམ་ཚིག་གི་རིམ་པ། ",
            "དམ་ཚིག་ཅན་གྱིས་ཕྲིན་ལས་ཇི་ལྟར་བསྒྲུབ་པའི་ཚུལ་ལོ། །",
            "དང་པོ་༼ཐུགས་བརྒྱུད་བསྐུལ་བ་གསུང་གསང་སྔགས་ཀྱི་དཀྱིལ་འཁོར་དམིགས་པའི་རྟེན་",
            "གཟུགས་བརྙན་གྱི་དཀྱིལ་འཁོར་༽ལ་གསུམ། ",
            "གསང་སྔགས་འབྱུང་བའི་ཚུལ་མདོར་བསྟན་པ། ",
            "ཇི་ལྟར་ཕྱུང་བའི་རང་བཞིན་རྒྱས་པར་བཤད་པ། ",
            "ལྟས་ཁྱད་པར་ཅན་གྱིས་མཇུག་བསྡུ་བའོ།།",
            "དང་པོ་༼གསང་སྔགས་འབྱུང་བའི་ཚུལ་མདོར་བསྟན་པ་༽ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོས་དཀྱིལ་འཁོར་གྱི་ཚོགས་ཆེན་པོ་",
            "འདི་དག་དམ་ཚིག་གིས་གྲུབ་པར་བྱ་བའི་ཕྱིར། ",
            "དེ་བཞིན་གཤེགས་པ་ཁྲོ་བོ་ཁྲག་འཐུང་ཆེན་པོ་བཙུན་མོ་དང་བཅས་པའི་",
            "ཚོགས་དེ་དག་གི་སྐུ་དང་གསུང་དང་ཐུགས་རྡོ་རྗེ་ཡེ་ཤེས་རྔམ་པ་ལས་",
            "གསུང་གི་དཀྱིལ་འཁོར་འདི་དག་ཕྱུང་ངོ༌།།",
            ""
        ],
        [
            "གཉིས་པ་༼ཇི་ལྟར་ཕྱུང་བའི་རང་བཞིན་རྒྱས་པར་བཤད་པ་༽ལ་ལྔ། ",
            "ལྷ་བསྐྱེད་པའི་སྔགས། ",
            "ཡེ་ཤེས་པ་སྤྱན་དྲངས་པའི་སྔགས། ",
            "དངོས་གྲུབ་ཀྱི་དོན་དུ་གསོལ་བ་གདབ་པ། ",
            "རིག་པའི་མེ་ཏོག་དོར་བའི་སྔགས། ",
            "ཕྲིན་ལས་ཀྱི་དོན་དུ་གཏོར་མ་སྦྱིན་པའི་སྔགས་སོ།།",
            "དང་པོ་༼ལྷ་བསྐྱེད་པའི་སྔགས་༽ལ་ལྔ་ལས། ",
            "དང་པོ་གཙོ་བོ་ཡབ་ཡུམ་བསྐྱེད་པ་ལས་ཡབ་ཀྱི་སྔགས་ནི། ",
            "ཨོཾ་སརྦ་ཏ་ཐཱ་ག་ཏ་མ་ཧཱ་ཤྲཱི་ཧེ་རུ་ཀ་མ་ཧཱ་ཙཎྜ་སརྦ་དུཥྟཱནྟ་ཀ་ཧ་ན་ད་ཧ་པ་ཙ་ཧཱུྃ་ཧཱུྃ་ཧཱུྃ་ཕཊ། ཨོཾ་བཛྲ་མ་ཧཱ་ཤྲཱི་ཧེ་རུ་ཀ་མ་ཧཱ་ཙཎྜ་སརྦ་དུཥྟཱནྟ་ཀ་ཧ་ན་ད་ཧ་པ་ཙ་ཧཱུྃ་ཧཱུྃ་ཧཱུྃ་ཕཊ། ཨོཾ་རཏྣ་མ་ཧཱ་ཤྲཱི་ཧེ་རུ་ཀ་མ་ཧཱ་ཙཎྜ་སརྦ་དུཥྟཱནྟ་ཀ་ཧ་ན་ད་ཧ་པ་ཙ་ཧཱུྃ་ཧཱུྃ་ཧཱུྃ་ཕཊ། ཨོཾ་པདྨ་མ་ཧཱ་ཤྲཱི་ཧེ་རུ་ཀ་མ་ཧཱ་ཙཎྜ་སརྦ་དུཥྟཱནྟ་ཀ་ཧ་ན་ད་ཧ་པ་ཙ་ཧཱུྃ་ཧཱུྃ་ཧཱུྃ་ཕཊ། ཨོཾ་ཀརྨ་མ་ཧཱ་ཤྲཱི་ཧེ་རུ་ཀ་མ་ཧཱ་ཙཎྜ་སརྦ་དུཥྟཱནྟ་ཀ་ཧ་ན་ད་ཧ་པ་ཙ་ཧཱུྃ་ཧཱུྃ་ཧཱུྃ་ཕཊ། ཡུམ་གྱི་སྔགས་ནི། ཨོཾ་སརྦ་ཏ་ཐཱ་ག་ཏ་མ་ཧཱ་ཀྲོ་དྷེ་ཤྭ་རཱི་སརྦ་དུཥྟན་ཧཱུྃ་ཕཊ། ཨོཾ་མ་ཧཱ་བཛྲ་དྷ་ར་མ་ཧཱ་ཀྲོ་དྷེ་ཤྭ་རཱི་ཛྭ་ལ་ནཱི་ཧཱུྃ་ཕཊ། ཨོཾ་མ་ཧཱ་སཱུརྱ་རཏྣ་མ་ཧཱ་ཀྲོ་དྷེ་ཤྭ་རཱི་བི་ད་མ་ཧཱུྃ་ཕཊ། ཨོཾ་༼འདི་སཾ་སྐྲྀ་ཏ་དང་བསྟུན་ན་",
            "ཅུང་ཟད་ཐེ་ཚོམ་དུ་སྣང་ཡང་",
            "རྒྱུད་ལས་སཾ་སྐྲྀ་ཏ་ཁོ་ནའི་ངེས་པ་མེད་པས་",
            "རོང་ཟོམ་གྱི་གསུང་བཞིན་བཅོས་ནས་རྒོད་མར་བསྒྱུར་བའོ།།",
            "༽ཧྲཱི་ཤྲུཏྟ་ས་མནྟ་པདྨ་མ་ཧཱ་ཀྲོ་དྷེ་ཤྭ་རཱི་ཁཱ་ཧི་ཧཱུཾ་ཕཊ། ཨོཾ་སརྦ་ཨ་མོ་གྷ་མ་ཧཱ་ཀྲོ་དྷེ་ཤྭ་རཱི་བི་ཤྭ་ཧཱུཾ་ཕཊ། ",
            "གཉིས་པ་མ་མོ་བརྒྱད་ཀྱི་སྔགས་ནི། ",
            "ཨོཾ་བཛྲ་ཀཽ་རཱི་ཧ། བཛྲ་ཙཽ་རཱི་ཧ། བཛྲ་པྲ་མོ་ཧེ་ཧ། བཛྲ་བེཏྟ་ལཱི་ཧ། བཛྲ་ཙཎྜ་ལཱི་ཧ། བཛྲ་པུཀྐ་སཱི་ཧ། བཛྲ་གྷསྨ་རཱི་ཧ། བཛྲ་སྨ་ཤ་ནཱི་ཧ། ",
            "གསུམ་པ་ཕྲ་མེན་མ་བརྒྱད་ཀྱི་སྔགས་ནི། ",
            "བཛྲ་སིངྷ་མུ་ཁཱི་ཧེ། བཛྲ་བྱཱགྷྲྀ་མུ་ཁཱི་ཧེ། བཛྲ་སྲིངྒཱ་ལ་མུ་ཁཱི་ཧེ། བཛྲ་ཤྭ་ན་མུ་ཁཱི་ཧེ། བཛྲ་གྲྀ་ཌྷ་མུ་ཁཱི་ཧེ། བཛྲ་ཀངྐ་མུ་ཁཱི་ཧེ། བཛྲ་ཀཱ་ཀ་མུ་ཁཱི་ཧེ། བཛྲ་ཨཱུ་ལུ་ཀ་མུ་ཁཱི་ཧེ། ",
            "བཞི་པ་སྒོ་མ་བཞིའི་སྔགས་ནི། ",
            "ཨོཾ་བཛྲ་ཨཱརྱ་ཏེ་ཛ་ཏེ་ང་ཛཿ ཨོཾ་བཛྲ་ཨ་མུུ་ཁཱི་ཧཱུཾ། ཨོཾ་བཛྲ་ལོ་ཀ་བཾ། ཨོཾ་བཛྲ་བྷསྨི་པ་ལ་ཡ་བ་ཏུ་ཧོཿལྔ་",
            "པ་དབང་ཕྱུག་མ་རྣམས་ཀྱི་སྔགས་ནི། ",
            "བྷྱོ་བྷྱོ་བྷྱོ་བྷྱོ་བྷྱོ་བྷྱོ། བྷྱོ་བྷྱོ་བྷྱོ་བྷྱོ་བྷྱོ་བྷྱོ། བྷྱོ་བྷྱོ་བྷྱོ་བྷྱོ་བྷྱོ་བྷྱོ། བྷྱོ་བྷྱོ་བྷྱོ་བྷྱོ་བྷྱོ་བྷྱོ། བྷྱོ་བྷྱོ་བྷྱོ་བྷྱོ། ",
            "གཉིས་པ་ཡེ་ཤེས་པ་སྤྱན་དྲངས་པའི་སྔགས་ནི། ",
            "ཨོཾ་རུ་ལུ་རུ་ལུ་༼ཧཱུྃ་བྷྱོ་༽ཧཱུྃ། ཨེ་ཧྱེ་ཧི་ཨཱ་ན་ཡ༼ཧོཿ༽། ཛཿ ཧཱུཾ་བཾ་ཧོཿ རཾ། ",
            "གསུམ་པ་རིགས་པའི་མེ་ཏོག་དོར་བའི་སྔགས་ནི། ",
            "ཨོཾ་བཛྲ་ཀྲོ་དྷ་ས་མ་ཡ་ཧཱུྃ། ",
            "བཞི་པ་དངོས་གྲུབ་ཀྱི་དོན་དུ་གསོལ་བ་གདབས་པ་ནི། ",
            "ཨོཾ་ཁྲོ་ལ་ཁྲོས་པས་ཞི་མཛད་པ། །",
            "ཐུགས་རྗེ་ཁྲོ་དཔལ་རྔམ་པའི་ཚོགས། །",
            "འབར་བའི་བྱིན་རླབས་རྨད་པོ་ཆེ།།",
            "དེ་ཉིད་དུ་ནི་བདག་ལ་སྩོལ།།",
            "ཨོཾ་བཛྲ་ཀྲོ་དྷ་ས་མ་ཡ་སྟཾ། ཨོཾ་བཛྲ་ཀྲོ་དྷ་ས་མ་ཡ་ཕཊ། ཨོཾ་བཛྲ་ཀྲོ་དྷ་ས་མ་ཧོཿ ",
            "ལྔ་པ་ཕྲིན་ལས་དོན་དུ་གཏོར་མ་སྦྱིན་པའི་སྔགས་ནི། ",
            "ཨ་ལི་ཨུ་ལི་ཏཱ་ལི་ཏ་པཱ་ལི་དཾཥྚ༼དུཥྛཱ༽གཽ་ནཱ་རཽ་ཏྲི། ཁ་ར་ཡོ་གི་ནཱི་ཁཱ་ཧི་ཧོཿ ",
            "གླུ་འདི་ཟུར་ཆག་གི་སྐད་ཡིན་པར་རོང་ཟོམ་ཆོས་བཟང་བཞེད་",
            "ཅེས་ལོ་ཆེན་བསོད་ནམས་རྒྱ་མཚོས་གསུང་།",
            "ཧཱུཾ་ཧ་ཧེ་ཕཊ༼བྷྱོ་རྃ༽། ",
            "གསུམ་པ་ལྟས་ཁྱད་པར་ཅན་གྱིས་མཇུག་བསྡུ་བ་ནི། ",
            "ཅེས་བརྗོད་པས། འཇིག་རྟེན་དྲུག་གི་ཕྱོགས་བཅུ་ཐམས་ཅད་ཚིག །",
            "རབ་ཏུ་ཚིག ཀུན་ཏུ་ཚིག་།"
        ],
        [
            "།",
            "རབ་ཏུ་།",
            "ཀུན་ཏུ་འབར་རོ། །",
            "ཐམས་ཅད་དུ་འབར་བའི་དཀྱིལ་འཁོར་གྱི་ཚོགས་ཀྱིས་གང༌། ",
            "རབ་ཏུ་གང༌། ",
            "ཀུན་ཏུ་གང་བར་གྱུར་ཏོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་ཁྲོ་བོའི་ཚོགས་ཆེན་པོའི་",
            "གསུང་གི་དཀྱིལ་འཁོར་སྤྲོས་པའི་ལེའུ་སྟེ་བཅུ་དྲུག་པའོ།།།། ",
            "ལེའུ་བཅུ་བདུན་པ། ",
            "༈ །།",
            "དོན་གཉིས་པ་དམིགས་པའི་རྟེན་གཟུགས་བརྙན་གྱི་དཀྱིལ་འཁོར་ལ་གསུམ་།",
            "དཀྱིལ་འཁོར་འབྱུང་བའི་རྒྱུ་སྤྱིར་བསྟན་པ། ",
            "དཀྱིལ་འཁོར་གྱི་རང་བཞིན་རྒྱས་པར་བཤད་པ། ",
            "ངོ་མཚར་གྱི་ལྟས་སྣང་བའོ།།",
            ""
        ],
        [
            "དང་པོ་༼དཀྱིལ་འཁོར་འབྱུང་བའི་རྒྱུ་སྤྱིར་བསྟན་པ་༽ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོས། ",
            "དེ་དག་གི་དཀྱིལ་འཁོར་བསྟན་པའི་ཕྱིར་ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་༼དཀྱིལ་འཁོར་གྱི་རང་བཞིན་རྒྱས་པར་བཤད་པ་༽ལ་གཉིས། ",
            "རྟེན་གཞལ་ཡས་ཁང་དང༌། ",
            "བརྟེན་པ་ལྷའི་དཀྱིལ་འཁོར་རོ། །",
            "དང་པོ་༼རྟེན་གཞལ་ཡས་ཁང་༽ལ་གསུམ་ལས། ",
            "དང་པོ་གཞལ་ཡས་ཁང་དངོས་ནི། ",
            "འབར་བའི་འཁོར་ལོ་རྩིབས་བཞི་པ། །",
            "གྲུ་ཆད་བཞིས་ནི་རྣམ་པར་བརྒྱན།།",
            "གྲུ་བཞི་སྒོ་ཁྱུད་བཞི་དང་ལྡན།།",
            "འབར་བའི་བར་ཁྱམས་གཉིས་ཀྱིས་མཛེས།། ",
            "གཉིས་པ་དེ་མཛེས་པར་བྱེད་པའི་རྒྱན་ནི། ",
            "ཐོད་སྦྲུལ་སྣ་ཚོགས་ཉི་མས་བརྗིད། །",
            "འབར་བའི་འཕྲོ་བ་མང་པོ་འཁྲུག། ",
            "གསུམ་པ་གདན་གྱི་ཁྱད་པར་ནི། ",
            "ཁྱུ་མཆོག་མ་ཧེ་གཟིག་དང་སྟག །",
            "གཏུམ་པ་དོམ་གྱི་སྤར་བས་ནི། །",
            "དབང་ཕྱུག་ལྷ་ཆེན་ལ་སོགས་བཟུང༌༼ཟུང་༽།།",
            ""
        ],
        [
            "གཉིས་པ་བརྟེན་པ་ལྷའི་དཀྱིལ་འཁོར་ལ་གཉིས། ",
            "གཙོ་བོའི་བཞུགས་ཚུལ་དང༌། ",
            "འཁོར་གྱི་བཀོད་པའོ།།",
            "དང་པོ་༼གཙོ་བོའི་བཞུགས་ཚུལ་༽ལ་གསུམ་ལས། ",
            "དང་པོ་སྐུ་མདོག་དང་ཞལ་ཕྱག་གི་རྣམ་པ་ནི། ",
            "སྨུག་ནག་སྔོ་ནག་སེར་ནག་དང༌། །",
            "དམར་ནག་ལྗང་ནག་འཇིགས་པའི་སྐུ། །",
            "དབུ་གསུམ་ཕྱག་དྲུག་ཞབས་བཞི་བགྲད། །",
            " གཉིས་པ་རྒྱན་ཆས་དང་གསུང་གི་ང་རོ་ནི། ",
            "ཀོ་རློན་གོས་ནི་སྣ་ཚོགས་གྱོན། །",
            "སྤྲུལ་དང་ཐོད་ཕྲེང་ཉི་ཟླའི་ཆས། །",
            "རྔམ་པའི་སྒྲ་ཆེན་འཇིགས་པར་སྒྲོགས།། ",
            "གསུམ་པ་ཕྱག་མཚན་དང་བཙུན་མོའི་སྦྱོར་ཚུལ་ནི། ",
            "སྟོང་གི་འཇིག་རྟེན་ཁོར་ཡུག་བཅས།།",
            "རྡོ་རྗེ་དུང་ཆེན་གང་བ་དང༌། །",
            "རལ་གྲི་དགྲ་སྟྭ་གཤོལ་ལ་སོགས། །",
            "རང་གི་ལག་ཆ་སྣ་ཚོགས་ཏེ།།",
            "བཙུན་མོའི་འཇིགས་པའི་ཚོགས་དང་འཁྲིལ། །",
            " གཉིས་པ་འཁོར་གྱི་བཀོད་པ་ལ་གཉིས་ལས། ",
            "དང་པོ་ཁྲོ་མོ་ཉི་ཤུའི་བཀོད་པ་ལས། ",
            "གནས་ཀྱི་མ་མོ་བརྒྱད་ནི། ",
            "གནས་དང་ཡུལ་གྱི་ཕྲ་མེན་བརྒྱད་ནི། ",
            "ཡུལ་གྱི་ཕྱག་རྒྱ་དང༌། །",
            " སྒོ་མ་བཞིའི་ཕྱག་རྒྱས་རབ་ཏུ་མཛེས་པ་ནི། ",
            "སྒོ་བཞིའི་ཕྱག་རྒྱས་རབ་མཛེས་ཤིང༌། །",
            " གཉིས་པ་དབང་མོ་ཉི་ཤུ་རྩ་བརྒྱད་གྱི་བཀོད་པ་ནི། ",
            "སླས་དང་བྱི་མོ་བྲན་མོའི་ཚོགས། །",
            "བཅུ་གཉིས་དང་ནི་བརྒྱད་ཀྱིས་མཛེས།།",
            "རང་གི་སྟན་དང་ལག་ཆ་དང༌། །",
            "ཅི་བགྱིས་ཞེས་ནི་ཆས་ཏེ་གནས། །",
            " གསུམ་པ་ངོ་མཚར་གྱི་ལྟས་སྣང་བ་ནི། ",
            "ཞེས་བརྗོད་པས། ",
            "འཇིག་རྟེན་དྲུག་གི་ཕྱོགས་བཅུ་ཐམས་ཅད་དུ་འབར་བའི་དཀྱིལ་འཁོར་ཀུན་ཏུ་གསལ་བར་གྱུར་ཏོ།།",
            ""
        ],
        [
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་ཁྲོ་བོའི་དཀྱིལ་འཁོར་བསྟན་པའི་ལེའུ་སྟེ་བཅུ་བདུན་པའོ།།།། ",
            "ལེའུ་བཅོ་བརྒྱད་པ། ",
            "༈ །།",
            "དོན་གསུམ་པ་དེར་མཆོད་པ་ཇི་ལྟར་བྱ་བའི་ཚུལ་ལ་གསུམ་།",
            "དོན་གྱི་འབྲེལ་དགོད་པ། ",
            "ཚིག་གི་དོན་བཤད་པ། ",
            "སྐབས་ཀྱི་དོན་བསྡུ་བའོ།།",
            "དང་པོ་༼དོན་གྱི་འབྲེལ་དགོད་པ་༽ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོའི་མཉེས་པའི་",
            "མཆོད་པ་ཆེན་པོ་འདི་ཆེད་དུ་བརྗོད་དོ།། ",
            "གཉིས་པ་༼ཚིག་གི་དོན་བཤད་པ་༽ལ་གསུམ། ",
            "སྦྱོར་སྒྲོལ་གྱི་མཆོད་པ་སྤྱིར་བསྟན་པ། ",
            "དམ་རྫས་འདོད་ཡོན་གྱི་མཆོད་པ་བྱེ་བྲག་ཏུ་བཤད་པ། ",
            "དེའི་ཕན་ཡོན་དངོས་གྲུབ་འགྲུབ་པའི་ཚུལ་བརྗོད་པས། །",
            "དང་པོ་༼སྦྱོར་སྒྲོལ་གྱི་མཆོད་པ་སྤྱིར་བསྟན་པ་༽ལ་གཉིས་ལས། ",
            "སྒྲོལ་བའི་མཆོད་པ་ནི། ",
            "དེ་ལ་མཆོད་སྦྱིན་དམ་པ་ནི། །",
            "ཐོག་མར་བདག་ཉིད་རྟོགས་གོམས་བསྒྲལ། །",
            "དེ་ནས་གཉིས་མེད་བློ་ཡིས་ནི། །",
            "བློ་ངན་འཇིག་རྟེན་སྙིང་རེ་རྗེ། །",
            "གཉིས་སུ་མེད་པར་བསྒྲལ་བར་བྱའོ།། ",
            "གཉིས་པ་སྦྱོར་བའི་མཆོད་པ་ནི། ",
            "འཁྲིལ་བའི་མཆོད་ཆེན་མཉམ་སྦྱོར་བས། །",
            "བདག་ཉིད་མཉེས་པས་མཉེས་པར་བྱ།།",
            ""
        ],
        [
            "གཉིས་པ་དམ་རྫས་འདོད་ཡོན་གྱི་མཆོད་པ་བྱེ་བྲག་ཏུ་བཤད་པ་ལ་གཉིས་ལས། ",
            "དང་པོ་དམ་རྫས་བདུད་རྩིའི་མཆོད་པ་ནི། ",
            "མཉམ་པའི་གྲུབ་རྫས་ཆེན་པོ་དག །",
            "བདག་དང་མཉམ་པའི་ཚོགས་ལ་དབུལ། །",
            " གཉིས་པ་འདོད་ཡོན་གྱི་མཆོད་པ་གཉིས་ལས། ",
            "མཆོད་རྫས་ནི། ",
            "བཟའ་དང་བཅའ་དང་བཏུང་དང་བགོ །",
            "ལོངས་སྤྱོད་ལྔ་ལྡན་ཐམས་ཅད་ནི། །",
            " ཇི་ལྟར་འབུལ་ཚུལ་ནི། ",
            "དཀྱིལ་འཁོར་ལ་ནི་དཀྱིལ་འཁོར་ཐིམ། །",
            " གསུམ་པ་དེའི་ཕན་ཡོན་ལ་གཉིས་ལས། ",
            "༡ཐུན་མོང་གི་དངོས་གྲུབ་ལའང་འཐད་པའི་ཚུལ་དགོད་པ་ནི། ",
            "ཕྱོགས་བཅུ་དུས་བཞིར་གཤེགས་པ་ཡི། །",
            "བདེ་གཤེགས་ཡོན་ཏན་རྨད་པོ་ཆེ།།",
            "གཞན་ན༼",
            "ས༽་ཡོད་འོངས་མ་ཡིན་ཏེ༼",
            "གཞན་ན་ཡོད་པ་མ་ཡིན་ན།།",
            "༽། ། འཐད་པ་འགྲུབ་པའི་དོན་དངོས་ནི། ",
            "ལྷ་སྲིན་ལ་སོགས་སྨོས་ཅི་དགོས།། ",
            "གཉིས་པ་མཆོག་གི་དངོས་གྲུབ་ནི། ",
            "རྣལ་འབྱོར་ལས་སུ་རུང་རྣམས་ཀྱིས། །",
            "ཕྱག་རྒྱ་ཆེན་པོ་རྫོགས་འགྱུར་ཞིང༌།།",
            ""
        ],
        [
            "གསལ་ལ་ཡིད་གཉིས་མེད་པས་ན།།",
            "དཀྱིལ་འཁོར་ཆེན་པོ་འབར་བར་འགྱུར།། ",
            "གསུམ་པ་སྐབས་ཀྱི་དོན་བསྡུ་བ་ནི། ",
            "ཞེས་བརྗོད་པས། ",
            "མཉེས་པའི་མཆོད་པ་ཆེན་པོས་",
            "འཇིག་རྟེན་དྲུག་གི་ཕྱོགས་བཅུ་ཐམས་ཅད་ཁྱབ་པར་གྱུར་ཏོ།།",
            "གསང་བའི་སྙིང་པོ་",
            "དེ་ཁོ་ན་ཉིད་ངེས་པ་ལས་",
            "མཆོད་སྦྱིན་དམ་པ་བསྟན་པའི་ལེའུ་སྟེ་བཅོ་བརྒྱད་པའོ།།།། ",
            "ལེའུ་བཅུ་དགུ་པ། ༈ ",
            "།།དོན་བཞི་པ་དམ་ཚིག་དང་ལྡན་པས་གྲུབ་པ་",
            "དམ་ཚིག་གི་རིམ་པ་ལ་གསུམ་།",
            "དོན་གྱི་འབྲེལ་དགོད་པ། ",
            "ཚིག་གི་དོན་བཤད་པ། །",
            "སྐབས་ཀྱི་དོན་བསྡུ་བའོ།།",
            ""
        ],
        [
            "དང་པོ་༼དོན་གྱི་འབྲེལ་དགོད་པ་༽ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོས་",
            "སྔགས་འཆང་རྣམས་དོན་ཡོད་པར་བྱ་བའི་ཕྱིར་དམ་ཚིག་ཆེན་པོ་འདི་ཆེད་དུ་བརྗོད་དོ།། ",
            "གཉིས་པ་༼ཚིག་གི་དོན་བཤད་པ་༽ལ་གཉིས། ",
            "དམ་ཚིག་ཆེན་པོའི་ངོ་བོ་སྤྱིར་བསྟན་པ་དང༌། ",
            "སྒྲུབ་སྲུང་གི་རྣམ་བཞག་བྱེ་བྲག་ཏུ་བཤད་པའོ།།",
            "དང་པོ་༼དམ་ཚིག་ཆེན་པོའི་ངོ་བོ་སྤྱིར་བསྟན་པ་༽ལ་གསུམ་ལས། ",
            "དང་པོ་གསང་བའི་དམ་ཚིག་གཞན་ལས་འཕགས་པའི་ཚུལ་ནི། ",
            "བླ་མེད་ཐེག་པར་རབ་ངེས་།",
            "ཉོན་མོངས་ལས་རྣམས་ཀུན་སྤྱོད་ཀྱང༌། །",
            "བྱས་ལ་མི་སོགས་ཚོགས་འགྱུར་ཏེ།།",
            "ཚུལ་ཁྲིམས་སྡོམ་པ་ཕུན་སུམ་ཚོགས། །",
            " གཉིས་པ་གསང་བའི་དམ་ཚིག་ཏུ་འདུལ་སྡོམ་ཐམས་ཅད་འདུས་པར་བསྟན་པ་ནི། ",
            "བླ་མེད་མཆོག་གི་དམ་ཚིག་ཏུ། །",
            "འདུལ་བའི་དབང་གིས་ཚུལ་ཁྲིམས་དང༌། །",
            "ཇི་སྙེད་སྡོམ་པ་བསམ་ཡས་པ། །",
            "མ་ལུས་ཀུན་འདུས་རྣམ་པར་དག །",
            " གསུམ་པ་རྩ་བའི་དམ་ཚིག་ཆེན་པོའི་རྣམ་པར་བཞག་པ་ལ་བཞི་ལས། །",
            "དང་པོ་སྲོག་གཅད་པ་ནི། ",
            "ཡོད་མེད་དབུ་མའང་མི་དམིགས་ཤིང༌། །",
            "སྒྱུ་མ་མིག་ཡོར་ལྟ་བུའི་ཚུལ། །",
            "སྲོག་མེད་སྲོག་ཀྱང་གཅད་དུ་མེད།།",
            "སྲོག་དང་སྐྱེས་བུ་ལོག་རྟོག་ཙམ། །",
            " གཉིས་པ་མ་བྱིན་པར་བླང་བ་ནི། ",
            "བདེན་པ་གཉིས་ཀ་དབྱེར་མེད་པས། །",
            "འཕྲུལ་དགའི་ཚུལ་ཏེ་ཐ་དད་མིན།།",
            ""
        ],
        [
            "གཞན་དང་མ་བྱིན་མེད་པའི་ཕྱིར། །",
            "བླངས་མེད་ཐམས་ཅད་ཉིད་ཀྱི་དབྱིངས། །",
            " གསུམ་པ་བརྫུན་དུ་སྨྲ་བ་ནི། ",
            "ཆོས་རྣམས་སྒྱུ་མ་ལྟ་བུ་ལ།།",
            "མིང་དང་ཚིག་ཏུ་བཏགས་པ་རྫུན། །",
            "རྫུན་ཉིད་ལ་ནི་བརྫུན་སྤྱོད་པ། །",
            "རྫུན་ཞེས་བཏགས་ཙམ་ཡོད་མ་ཡིན།། ",
            "བཞི་པ་མི་ཚངས་པར་སྤྱད་པ་ནི། ",
            "མ་ཆགས་པ་ལ་ཆགས་པ་དང༌། །",
            "ཆགས་པ་ཉིད་ན་ཆགས་པ་མེད།།",
            "དེ་ནི་ཚངས་མཆོག་རྒྱལ་པོ་སྟེ།།",
            "ཤིན་ཏུ་ཆགས་པ་ཆེན་པོ་ཡིན།། ",
            "གཉིས་པ་བསྒྲུབ་སྲུང་གི་རྣམ་བཞག་བྱེ་བྲག་ཏུ་བཤད་པ་ལ་བཞི། ",
            "ངོ་བོ་ངེས་ཚིག་དང་བཅས་པ། ",
            "ཕན་ཡོན་ཉེས་དམིགས་དང་བཅས་པ། ",
            "རང་བཞིན་དབྱེ་བ་དང་བཅས་པ། ",
            "ཕན་ཡོན་ཆེན་པོ་བཤད་།",
            ""
        ],
        [
            "དང་པོ་༼ངོ་བོ་ངེས་ཚིག་དང་བཅས་པ་༽ལ་གཉིས། ",
            "ངོ་བོ་དང༌། ",
            "ངེས་ཚིག་།",
            "དང་པོ་༼ངོ་བོ་༽ལའང་གཉིས་ལས། ",
            "དང་པོ་རྩ་བའི་དམ་ཚིག་ནི། ",
            "བླ་མེད་མི་སྤངས་བླ་མ་བཀུར།།",
            "སྔགས་དང་ཕྱག་རྒྱ་རྒྱུན་མི་གཅད། །",
            "ཡང་དག་ལམ་དུ་ཞུགས་ལ་བྱམས།།",
            "གསང་བའི་དོན་ཕྱིར་སྨྲ་མི་བྱ།།",
            "འདི་ནི་རྩ་བ་ལྔ་རྣམས་ཏེ།།",
            "བསྒྲུབ་དང་བསྲུང་བའི་དམ་ཚིག་མཆོག །",
            " གཉིས་པ་ཡན་ལག་གི་དམ་ཚིག་ལའང་གཉིས་ལས། ",
            "༡མི་སྤང་བའི་དམ་ཚིག་ལྔ་ནི། ",
            "གཏི་མུག་ཆགས་དང་ཞེ་སྡང་དང༌། །",
            "ང་རྒྱལ་ཕྲག་དོག་མི་སྤོང་ངོ༌།།",
            ""
        ],
        [
            "༢དང་དུ་བླང་བའི་དམ་ཚིག་ལྔ་ནི། ",
            "དཀར་རྩི་དམར་རྩི་དྲི་ཤ་ཆེན། །",
            "དག་པའི་སྣོད་དུ་མི་དོར་རོ། །",
            "ཡན་ལག་བཅུ་ཡི་དམ་ཚིག་སྟེ།།",
            "ཡེ་ནས་དག་མཉམ་རྟོགས་པས་སྤྱད།། ",
            "གཉིས་པ་ངེས་ཚིག་ལའང་གཉིས་ལས། ",
            "རྩ་བའི་ངེས་ཚིག་ནི། ",
            "བསྲུང་ཞིང་བསྒྲུབ་པའི་དམ་ཚིག་ལྔ། །རྩ་བ་ཡིན་ཏེ་",
            "རིགས་མེད་འགྱུར།། ",
            "ཡན་ལག་གི་ངེས་ཚིག་ནི། ",
            "མི་སྤང་མི་དོར་ལྔ་གཉིས་ནི། །",
            "ཡན་ལག་དམ་ཚིག་འདའ་དཀའོ།། ",
            "གཉིས་པ་ཕན་ཡོན་ཉེས་དམིགས་དང་བཅས་པ་ལའང་གཉིས་ལས། ",
            "དམ་ཚིག་ལ་གནས་པའི་ཕན་ཡོན་ནི། ",
            "མཉམ་ལ་"
        ],
        [
            "མཉམ་པར་སྦྱོར་བ་ཡི། །",
            "མཉམ་པའི་དམ་ཚིག་ལ་གནས་ན།།",
            "མཉམ་རྫོགས་ཆེན་པོ་ཐོབ་འགྱུར་བས། །",
            "འདས་ན་སངས་རྒྱས་མ་ཡིན་ནོ།། ",
            "གཉིས་པ་ཉམས་པའི་ཉེས་དམིགས་ལ་གཉིས་ལས། ",
            "རྩ་བའི་དམ་ཚིག་ཉམས་པའི་ཉེས་པ་ལའང་",
            "༡ཉམས་གྲིབ་གཞན་ལ་གནོད་པ་ནི། ",
            "རྩ་བ་ཉམས་པའི་འཆལ་བ་དག །",
            "གསོ་ལ་ཉེ་བར་མི་བརྩོན་དང༌། །",
            "སྐད་ཅིག་ཡིད་ཙམ་སྨྲ་མ་བྱེད།།",
            "ཉམས་གྱུར་ཉེས་པ་བརྗོད་མི་ལང༌། །",
            " གཉིས་པ་ཉམས་པའི་ཉེས་པ་རང་ལ་འབྱུང་བ་ནི། ",
            "རྩ་བའི་དམ་ཚིག་ཉམས་འགྱུར་ན།།",
            "སྒྲུབ་པ་ཐམས་ཅད་ལོག་པར་འགྱུར།།",
            "ཡིད་དུ་མི་འོང་སྣ་ཚོགས་པའི། །",
            "འབྲས་བུ་མི་འདོད་བཞིན་དུ་འདུ།།",
            ""
        ],
        [
            "གཉིས་པ་ཡན་ལག་གི་དམ་ཚིག་ཉམ་པའི་ཉེས་པ་ནི། ",
            "ཡན་ལག་དམ་ཚིག་ཉམས་གྱུར་ན།།",
            "འབྲས་བུ་མེད་ཅིང་ངན་སོང་ལྟུང༌།། ",
            "གསུམ་པ་རང་བཞིན་དང་དབྱེ་བ་བཤད་པ་ལ་གཉིས་ལས། ",
            "དམ་ཚིག་གི་རང་བཞིན་ནི། ",
            "དམ་ཚིག་རྣམས་ནི་རྡོ་རྗེ་ཆེ།།",
            "སངས་རྒྱས་ཀུན་གྱི་བདག་ཉིད་ཡིན།། ",
            "གཉིས་པ་དབྱེ་བ་ལ་གཉིས། ",
            "རྣམ་གྲངས་ཀྱི་དབྱེ་བ་དང༌། ",
            "བསམ་གྱིས་མི་ཁྱབ་པའི་དབྱེ་བའོ།།",
            "དང་པོ་ལའང་གཉིས་ལས། ",
            "རྩ་བའི་དབྱེ་བ་ནི། ",
            "རྩ་བའི་དམ་ཚིག་ལྔ་ལ་ནི། །",
            "གཅིག་ལའང་གཉིས་དང་བཅུ་ཕྲག་གསུམ། །",
            "ཡན་ལག་གི་དབྱེ་བ་ནི། ",
            "ཡན་ལག་དམ་ཚིག་ལྔ་གཉིས་ལ།།",
            ""
        ],
        [
            "གཅིག་ལའང་བཅུ་ཕྲག་གཉིས་སུ་དབྱེ།། ",
            "གཉིས་པ་བསམ་གྱིས་མི་ཁྱབ་པའི་དབྱེ་བ་ལ་གཉིས་ལས། ",
            "དང་པོ་ཆོས་ཅན་བསམ་གྱིས་མི་ཁྱབ་པས་དམ་ཚིག་བསམ་གྱིས་མི་ཁྱབ་པ་ནི། ",
            "དམ་ཚིག་འདི་ནི་རྨད་པོ་ཆེ།།",
            "འཇིག་རྟེན་དྲུག་གི་ཕྱོགས་བཅུ་ན།།",
            "སྲིད་གསུམ་འགྲོ་བ་ཇི་སྙེད་པ། །",
            "རྟོག་འདུལ་དམ་ཚིག་དེ་སྙེད་སྤྲོ༼ས༽། །",
            " གཉིས་པ་ཆོས་ཉིད་བསམ་གྱིས་མི་ཁྱབ་པས་དམ་ཚིག་བསམ་གྱིས་མི་ཁྱབ་པ་ནི། ",
            "གཞན་ཡང་རྒྱལ་མཆོག་ཀུན་བཟང་གི །",
            "ཐམས་ཅད་མ་ལུས་ཕྱག་རྒྱ་ཡིས། །",
            "སྒྲུབ་མེད་མཆོག་དམ་མ་ལུས་འགྲུབ།།",
            "དེ་ལ་སོགས་པ་མཐའ་ཡས་མཆོག །",
            " བཞི་པ་",
            "ཕན་ཡོན་ཆེན་པོ་རྒྱ་ཆེར་བཤད་པ་ལ་ལྔ་ལས། ",
            "དང་པོ་འཇིག་རྟེན་པས་བསྟོད་ཅིང་བསྐུར་བ་ནི། ",
            "རྒྱལ་བའི་རིགས་མཆོག་འཛིན་པ་དེ།།",
            "འཇིག་རྟེན་གཙོ་དང་འཁོར་གྱིས་བཀུར།།",
            ""
        ],
        [
            "གཉིས་པ་འཕགས་པས་བྱིན་གྱིས་རློབ་པ་ནི། ",
            "དམ་པ་མཆོག་དང་དམ་པ་ཡིས། །",
            "སྲས་དང་སྤུན་དགོངས་བྱིན་གྱིས་རློབ། །",
            " གསུམ་པ་རྒྱལ་བའི་སྤྱོད་ཡུལ་ཐོབ་པའི་ཕན་ཡོན་ནི། ",
            "བདེ་གཤེགས་ཉིད་ཀྱི་ཡུལ་ལ་ཞུགས།།",
            "འཇིགས་མེད་ཀུན་ཏུ་བཟང་པོར་སྦྱོར།། ",
            "བཞི་པ་སྡོམ་པ་དང་དམ་ཚིག་གི་ཡོན་ཏན་འདུས་པའི་ཕན་ཡོན་ནི། ",
            "ཇི་བཞིན་ཉིད་དང་འདུལ་བའི་ཐབས། །",
            "ཇི་སྙེད་སྡོམ་པ་བསམ་ཡས་འདུས༼",
            "པ༽། །མ་ལུས་རྣམ་དག་ལྷུན་གྱིས་གྲུབ།། ",
            "ལྔ་པ་ཉམས་ཀྱང་གསོར་རུང་བའི་ཕན་ཡོན་ནི། ",
            "ཉམས་ན་བསྐངས་པས་རྫོགས་པ་དང༌། །",
            "དེ་ལ་སོགས་པ་མཐའ་ཡས་མཆོག །",
            " གསུམ་པ་སྐབས་ཀྱི་དོན་བསྡུ་བ་ནི། ",
            "ཅེས་བརྗོད་པས། ",
            "དེ་བཞིན་གཤེགས་པ་ཉིད་དེ་བཞིན་གཤེགས་པ་ཉིད་ལ་འདུད་བར་གྱུར་ཏོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་དམ་ཚིག་གི་ལེའུ་སྟེ་བཅུ་དགུ་པའོ།།།།",
            ""
        ],
        [
            "ལེའུ་ཉི་ཤུ་པ། ",
            "༈ སྤྱི་དོན་ལྔ་པ་དམ་ཚིག་ཅན་གྱིས་ཕྲིན་ལས་ཇི་ལྟར་བསྒྲུབ་པའི་ཚུལ་ལ་གསུམ་།",
            "དོན་གྱི་འབྲེལ་དགོད་པ། ",
            "ཚིག་གི་དོན་བཤད་པ། ",
            "སྐབས་ཀྱི་དོན་བསྡུ་བའོ།།",
            "དང་པོ་༼དོན་གྱི་འབྲེལ་དགོད་པ་༽ནི། ",
            "དེ་ནས་དེ་བཞིན་གཤེགས་པ་བཅོམ་ལྡན་འདས་དགྱེས་པ་ཆེན་པོ་ལྷུན་གྱིས་གྲུབ་པའི་དམ་ཚིག་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་",
            "ཆེད་དུ་བརྗོད་པ་འདི་བརྗོད་དོ།། ",
            "གཉིས་པ་༼ཚིག་གི་དོན་བཤད་པ་༽ལ་གསུམ། ",
            "ཕྲིན་ལས་བཞིའི་རིམ་པ་སྤྱིར་བསྟན་པ། ",
            "ལས་ཀྱི་རྗེས་སུ་བཀའ་བསྒོ་ཞིང་",
            "བྲོ་གར་གྱི་ཕན་ཡོན་བྱེ་བྲག་ཏུ་བཤད་པ་ལས་བཞི་སྒྲུབ་པའི་གནས་དང༌། ",
            "ཏིང་ངེ་འཛིན་གྱི་ཁྱད་པར་རོ། །",
            "དང་པོ་༼ཕྲིན་ལས་བཞིའི་རིམ་པ་སྤྱིར་བསྟན་པ་༽ལ་བཞི། ",
            "དྲག་པོའི་ལས། ",
            "དབང་གི་ལས། ",
            "རྒྱས་པའི་ལས། ",
            "ཞི་བའི་ལས་སོ།།",
            "དང་པོ་༼དྲག་པོའི་ལས་༽ལ་གསུམ་ལས། ",
            "དང་པོ་བསྲེག་པ་མེའི་ལས་ནི། ",
            "ཨེ་ཡི་ཚོགས་ཀྱི་དཀྱིལ་འཁོར་མཆོག །",
            "འབར་བ་གཏུམ་ཆེན་རྔམ་པ་ལ།།",
            ""
        ],
        [
            "ཁྲོས་པའི་ཡིད་ཀྱིས་མཆོད་སྦྱིན་བྱ།།",
            "སངས་རྒྱས་བསོད་ནམས་སྐུ་ཡང་འཇིག། ",
            "གཉིས་པ་གདབ་པ་ཕུར་བུའི་ལས་ནི། བདུད་རྩི་ལྔའམ་ཟས་ལྔ་ལ།།",
            "མཚན་མ་མིང་དུ་བཅས་པར་བྱ།།",
            "བཀུག་ནས་རྡོ་རྗེ་ཕུར་བུས་གདབ། །",
            "རྡུལ་དུ་བྱས་ལ་"
        ],
        [
            "ཚོགས་ལ་དབུལ། ། ",
            "གསུམ་པ་མནན་པ་བྲོའི་ལས་ནི། ",
            "ཨེ་ཡི་ཚོགས་ཀྱི་དཀྱིལ་འཁོར་མཆོག །",
            "ལུ་གུ་རྒྱུད་དུ་སྦྲེལ་བསྡམས་ནས།།",
            "བཅིངས་གྱུར་བསྐྱོད་ནས་ཕྱོགས་བཅུར་གཡོས།།",
            "མྱོས་ནས་གས་ཏེ་འཚིག་པར་འགྱུར།། ",
            "གཉིས་པ་དབང་གི་ལས་ལའང་གསུམ་ལས། ",
            "དང་པོ་བསྲེག་པ་མེའི་ལས་ནི། ",
            "བཾ་གྱི་ཚོགས་ཀྱི་དཀྱིལ་འཁོར་མཆོག །",
            "འབར་བ་གཟི་བརྗིད་ལྷུན་ཆེན་ལ།།",
            "ཆགས་པའི་ཡིད་ཀྱིས་མཆོད་སྦྱིན་བྱ།།",
            "རྡོ་རྗེ་གསུང་ཡང་དབང་དུ་འགྱུར།།",
            ""
        ],
        [
            "གཉིས་པ་གདབ་པ་ཕུར་བུའི་ལས་ནི། ",
            "བདུད་རྩི་ལྔའམ་ཟས་ལྔ་ལ།།",
            "མཚན་མ་མིང་དུ་བཅས་པར་བྱ།།",
            "རྡོ་རྗེ་ཆགས་པའི་ཕུར་བས་གདབ། །",
            "ཆགས་པའི་ཚོགས་ལ་ཐིམ་པར་དབུལ། །",
            " གསུམ་པ་མནན་པ་བྲོའི་ལས་ནི། ",
            "བཾ་གི་ཚོགས་ཀྱི་དཀྱིལ་འཁོར་དུ། །",
            "ལུ་གུ་རྒྱུད་དུ་སྦྲེལ་བསྡམས་ནས།།",
            "འགུགས་འགྱུར་རྡོ་རྗེའང་ཕྱི་བཞིན་འབྲང༌།།",
            "ཅི་འདོད་དེ་བཞིན་འོང་བར་འགྱུར།། ",
            "གསུམ་པ་རྒྱས་པའི་ལས་ལའང་གསུམ་ལས། །",
            "དང་པོ་བསྲེག་པ་མེ་ཡི་ལས་ནི། ",
            "མ་ཡི་ཚོགས་ཀྱི་དཀྱིལ་འཁོར་མཆོག །",
            "འབར་བ་འདུ་འཕྲོ་གཟི་ཆེན་ལ།།",
            ""
        ],
        [
            "དགའ་བའི་ཡིད་ཀྱིས་མཆོད་སྦྱིན་བྱ།།",
            "ཡོན་ཏན་ནམ་མཁའི་མཐའ་དང་མཉམ།། ",
            "གཉིས་པ་གདབ་པ་ཕུར་བུའི་ལས་ནི། ",
            "བདུད་རྩི་ལྔའམ་ཟས་ལྔ་ལ།།",
            "ཡོན་ཏན་ཡིད་བཞིན་གཏེར་དུ་།",
            "ང་རྒྱལ་དགའ་འཕྲོའི་ཕུར་བས་གདབ། །",
            "རྡོ་རྗེ་གཟི་ཆེན་འཕེར་བར་དབུལ། །",
            " གསུམ་པ་མནན་པ་བྲོའི་ལས་ནི། ",
            "མ་ཡི་ཚོགས་ཀྱི་དཀྱིལ་འཁོར་དུ། །",
            "ལུ་གུ་རྒྱུད་དུ་སྦྲེལ་བསྡམས་བསྐྱོད།།",
            "གཟི་བརྗིད་འབར་བའི་འཕྲུལ་ཆེན་སྤྲོ། །",
            "ཡིད་བཞིན་ནམ་མཁའ་གང་བར་འགྱུར།།",
            ""
        ],
        [
            "བཞི་པ་ཞི་བའི་ལས་ལའང་གསུམ་ལས། ",
            "དང་པོ་བསྲེག་པ་མེའི་ལས་ནི། ",
            "ཡ་ཡི་ཚོགས་ཀྱི་དཀྱིལ་འཁོར་མཆོག །",
            "གསལ་བའི་གཟི་བརྗིད་འཚེར་བ་ལ།།",
            "དྭངས་པའི་ཡིད་ཀྱིས་མཆོད་སྦྱིན་བྱ།།",
            "གཏུམ་ཆེན་རྔམ་པའང་ལྷན་ནེར་འགྱུར།། ",
            "གཉིས་པ་གདབ་པ་ཕུར་བུའི་ལས་ནི། ",
            "བདུད་རྩི་ལྔའམ་ཟས་ལྔ་ལ།།",
            "གཏུམ་རྔམ་འཁྲུག་པའི་ངོ་བོར་།",
            "ལྷན་ནེར་གསལ་བའི་ཕུར་བུས་གདབ། །",
            "འབར་བ་ལྷན་ནེའི་ཚོགས་ལ་དབུལ། །",
            " གསུམ་པ་མནན་པ་བྲོའི་ལས་ནི། ",
            "ཡ་ཡི་ཚོགས་ཀྱི་དཀྱིལ་འཁོར་དུ། །",
            "ལུ་གུ་རྒྱུད་དུ་སྦྲེལ་བསྡམས་ནས།།",
            ""
        ],
        [
            "འབར་བ་ལྷན་ནེའི་བྱིན་གྱིས་ཁྱབ།།",
            "ཐམས་ཅད་གཡོ་བ་མེད་པར་བྱེད།། ",
            "གཉིས་པ་ལས་ཀྱི་རྗེས་སུ་བཀའ་བསྒོ་ཞིང་བྲོ་གར་གྱི་ཕན་ཡོན་བཤད་པ་ལ་གཉིས། ",
            "དམ་ཅན་ལ་བཀའ་བསྒོ་བ་དང༌། ",
            "བྲོ་གར་གྱི་ཕན་ཡོན་བསྟན་པའོ།།",
            "དང་པོ་༼དམ་ཅན་ལ་བཀའ་བསྒོ་བ་༽ལ་གཉིས་ལས། ",
            "དང་པོ་ལས་ལ་བསྒོ་བའི་ཚུལ་བརྗོད་པ་ནི། ",
            "སླས་དང་བྱི་མོ་བྲན་མོའི་ཚོགས། །",
            "ལྷག་མའི་མཆོད་སྦྱིན་འདོད་པ་སྦྱིན།།",
            "རང་གི་དམ་ཚིག་རབ་བསྒྲགས་ནས།།",
            "གང་འདོད་ལ"
        ],
        [
            "ས་དེ་བྱེད་པར་བསྒོ། །",
            " གཉིས་པ་ཇི་ལྟར་བསྒོ་བ་དངོས་ནི། ",
            "སྔོན་ཚེ་དཔལ་ཆེན་ཧེ་རུ་ཀ །",
            "ཤིན་ཏུ་གདུག་ཅིང་གཏུམ་བག་ཅན། །",
            "ཐམས་ཅད་མ་ལུས་འདུལ་མཛད་པའི། །",
            "དབང་དང་བྱིན་རླབས་རྨད་པོ་ཆེ།།",
            "ལྷ་ཆེན་ལ་སོགས་དབང་དུ་བསྡུས།།",
            "འཁོར་རྣམས་དབང་ཕྱུག་སླས་སུ་བྱས།།",
            "སོ་སོའི་ལས་རྣམས་བསྐོས་པ་དེ།།",
            "ཇི་ལྟར་དམ་བཅས་ཁས་བླངས་པའི། །",
            "མ་ཐོགས་མྱུར་དུ་མངོན་པར་ཕྱུང༌།།",
            "དམ་བཅས་བཞིན་དུ་མ་བྱས་ན།།",
            ""
        ],
        [
            "ཇི་ལྟར་དམ་བཅས་མནའ་བོར་བའི། །",
            "སྡོམ་བཅས་དེ་ལས་འདའ་བར་འགྱུར།།",
            "དམ་ཚིག་དེ་ལས་འདས་གྱུར་ན།།",
            "མགོ་ལུས་སྙིང་ཡང་ཚལ་བ་བདུན། །",
            "ཡཀྵ་ཁྲོ་བོས་གཏུབས་པར་འགྱུར།།",
            "དེ་བས་རྣལ་འབྱོར་སྔགས་འཆང་གིས། །",
            "ཇི་ལྟར་བཅོལ་བ་བཞིན་དུ་བྱོས།།",
            "ལས་དེ་མངོན་དུ་མ་བྱས་ན།།",
            "རང་གིས་མནའ་བོར་ཁས་བླངས་པའི། །",
            "རུལ་མྱགས་འཚིག་ནས་དམྱལ་བར་འགྲོ།།",
            ""
        ],
        [
            "རྣམ་འབྱོར་དམ་ལ་གནས་གྱུར་པའི། །",
            "ལས་རྣམས་ཡོངས་སུ་བྱ་བ་དང༌། །",
            "འཁོར་རྣམས་བུ་གཅིག་བཞིན་དུ་སྐྱོང༌།།",
            "ཕྲ་མེན་མ་ཡང་དངོས་གྲུབ་འཐོབ།།",
            "བཅོལ་བའི་ལས་རྣམས་མངོན་དུ་བྱོས།།",
            "ཞེས་བསྒོའོ། ། གཉིས་པ་བྲོ་གར་གྱི་ཕན་ཡོན་ལ་གཉིས། ",
            "དོན་ངོས་བཟུང་བ་དང་དེ་རྒྱས་པར་བཤད་པའོ།།",
            "དང་པོ་༼དོན་ངོས་བཟུང་བ་༽ནི། ",
            "ཁྲོ་བོ་བསྒྲུབ་པའི་ལས་ཀྱི་གཙོ་བོ་ནི་འདི་ཡིན་ནོ།། ",
            "གཉིས་པ་༼རྒྱས་པར་བཤད་པ་༽ལ་བཞི་ལས། ",
            "གཙོ་བོ་ལྔའི་བྲོ་གར་གྱི་ཕན་ཡོན་ནི། ",
            "ཁྲག་འཐུང་ཆེན་པོ་ལ་སོགས་པའི། །",
            " བྲོ་གར་གླུ་ཚིག་ཆེན་པོས་ནི། །",
            " ཐམས་ཅད་ཐམས་ཅད་ཅི་འདོད་པ། །",
            "ཐམས་ཅད་ཐམས་ཅད་བྱེད་པ་ཡིན།།",
            ""
        ],
        [
            "གཉིས་པ་གནས་ཀྱི་མ་མོ་བརྒྱད་ཀྱི་བྲོ་གར་གྱི་ཕན་ཡོན་ནི། ",
            "མཛོད་ལྡན་ཆེན་མོ་ལ་སོགས་པའི། །",
            "བྲོ་གར་གླུ་ཚིག་ཆེན་མོས་ནི། །",
            "འདུ་བར་འདོད་ན་",
            "འདུ་བར་བྱེད།།",
            "འཕེལ་བར་འདོད་ན་འཕེལ་བར་བྱེད།།",
            "སྤོས་མོ་ཆེན་མོ་ལ་སོགས་པའི། །",
            "བྲོ་གར་གླུ་ཚིག་ཆེན་མོས་ནི། །",
            "ལྷན་ནེར་འདོད་ན་ལྷན་ནེར་བྱེད།།",
            "རྨུགས་པར་འདོད་ན་རྨུགས་པར་བྱེད།། ",
            "གསུམ་པ་ཡུལ་གྱི་ཕྲ་མེན་བརྒྱད་ཀྱི་བྲོ་གར་གྱི་ཕན་ཡོན་ནི། ",
            "སེང་གདོང་ཆེན་མོ་ལ་སོགས་པའི། །",
            "བྲོ་གར་གླུ་ཚིག་ཆེན་མོས་ནི། །",
            "ཐམས་ཅད་ཀུན་ལ་ཟ་བར་བྱེད།།",
            ""
        ],
        [
            "རྡུལ་ཆ་ཙམ་ཡང་མེད་པར་བྱེད།།",
            "བཞད་གདོང་ཆེན་མོ་ལ་སོགས་པའི། །",
            "བྲོ་གར་གླུ་ཚིག་ཆེན་མོས་ནི། །",
            "ཐམས་ཅད་མ་ལུས་འབྱིན་པར་བྱེད།།",
            "ཀུན་ལ་རབ་ཏུ་ཉམས་པར་བྱེད།། ",
            "བཞི་པ་དབང་ཕྱུག་མ་ཉི་ཤུ་རྩ་བརྒྱད་ཀྱི་བྲོ་གར་གྱི་ཕན་ཡོན་ནི། ",
            "སླས་དང་བྱི་མོ་བྲན་མོའི་ཚོགས། །",
            "བྲོ་གར་གླུ་ཚིག་ཆེན་མོས་ནི། །",
            "རྦད་ཅིང་གཏང་བར་བྱ་བ་སྟེ།།",
            "ཐམས་ཅད་ཐམས་ཅད་བྱེད་པ་ཡིན།། ",
            "གསུམ་པ་ལས་བཞི་བསྒྲུབ་པའི་གནས་དང་",
            "ཏིང་ངེ་འཛིན་གྱི་ཁྱད་པར་ནི། ",
            "ལྗོན་པ་དང་ནི་ལྕུག་ཕྲན་ཚལ། །",
            "སྡོང་གཅིག་དང་ནི་མེས་རེག་དྲུང༌། །",
            "དྭངས་བས་དགའ་བས་ཆགས་པས་དང༌། །",
            "ཁྲོས་པས་ཀཱ་ལི་རབ་ཏུ་བྱ།།",
            ""
        ],
        [
            "གསུམ་པ་སྐབས་ཀྱི་དོན་བསྡུ་བ་ནི། ",
            "ཞེས་བརྗོད་པས། ",
            "དེ་བཞིན་གཤེགས་པ་ཉིད་ལ་དེ་བཞིན་གཤེགས་པ་ཉིད་བསྒྲུབ༼",
            "སྤྱོད༽་པར་གྱུར་ཏོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "ལྷུན་གྱིས་གྲུབ་པའི་ཕྲིན་ལས་བྱིན་གྱིས་རློབ་པ་ཞེས་བྱ་བའི་ལེའུ་སྟེ་ཉི་ཤུ་པའོ།།།། ",
            "ལེའུ་ཉེར་གཅིག་པ། ",
            "༈ །།",
            "སྤྱི་དོན་གསུམ་པ་འབྲས་བུ་སྐུ་དང་ཡེ་ཤེས་ལ་བསྟོད་པའི་ཚུལ་ལ་གཉིས་།",
            "བསྟོད་ཚུལ་མདོར་བསྟན་པ་དང༌། ",
            "བསྟོད་པ་དངོས་རྒྱས་པར་བཤད་པའོ།།",
            ""
        ],
        [
            "དང་པོ་༼བསྟོད་ཚུལ་མདོར་བསྟན་པ་༽ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོའི་ཚོགས་ཀྱི་དཀྱིལ་འཁོར་གྱིས་",
            "ཤིན་ཏུ་རྔམས་པའི་མདངས་ཀྱིས་གླུ་འདི་བླངས་སོ།། ",
            "གཉིས་པ་༼བསྟོད་པ་དངོས་རྒྱས་པར་བཤད་པ་༽ལ་གཉིས། ",
            "རིགས་དང་རིགས་ཀྱི་བདག་པོ་ལ་བསྟོད་པ་དང༌། ",
            "རྟེན་དང་བརྟེན་པའི་དཀྱིལ་འཁོར་ལ་བསྟོད་པའོ།།",
            "དང་པོ་༼རིགས་དང་རིགས་ཀྱི་བདག་པོ་ལ་བསྟོད་པ་༽ལ་གཉིས། ",
            "རིགས་ལྔ་ལ་སྤྱིར་བསྟོད་པ་དང༌། ",
            "དཀྱིལ་འཁོར་གྱི་དབང་ཕྱུག་ལ་བྱེ་བྲག་ཏུ་བསྟོད་པའོ།།",
            "དང་པོ་༼རིགས་ལྔ་ལ་སྤྱིར་བསྟོད་པ་༽ལ་ལྔ་ལས། ",
            "དང་པོ་སྐུའི་རིགས་ཀྱི་དཀྱིལ་འཁོར་ཐམས་ཅད་ལ་བསྟོད་པ་ནི། ",
            "ཧཱུཾ་གཏུམ་ཆེན་དུས་མཐའི་མེ་ཆེན་འབར།།",
            "འོད་ཟེར་ཉི་མ་འབུམ་གྱི་གཟི། །",
            "ཁྲོ་གཉེར་གློག་སྟོང་འགྱུ་བ་བཞིན། །",
            "མཆེ་བ་ཟངས་ཡག་ཟ་བྱེད་ཆེ་ཧོཿ ",
            "གཉིས་པ་གསུང་གི་རིགས་ཀྱི་དཀྱིལ་འཁོར་ཐམས་ཅད་ལ་བསྟོད་པ་ནི། ",
            "ཧཱུཾ་རྔམ་པའི་ང་རོ་འབྲུག་སྟོང་ལྡིར། །",
            "གཏུམ་ཆེན་རི་རབ་འབུམ་བསྙིལ་སྐད། །",
            "ཨ་ལ་ཧ་ལའི་གད་རྒྱངས་ཆེ།།",
            "སྤྱུགས་པའི་འཐོར་རླུང་གཡེང་བ་ཆེ་",
            "ཧོཿ གསུམ་པ་ཐུགས་ཀྱི་རིགས་ཀྱི་དཀྱིལ་འཁོར་༼ཐམས་ཅད་༽ལ་བསྟོད་པ་ནི། ",
            "ཧཱུཾ་ཁྲོ་བོ་ཤེས་རབ་འོད་པོ་ཆེ། །",
            "ཡེ་ཤེས་དཀྱིལ་འཁོར་ཀུན་ཏུ་གསལ།།",
            ""
        ],
        [
            "འབར་བའི་ཡེ་ཤེས་ཀུན་ཏུ་འཇོམས། །",
            "སྣ་ཚོགས་ཡེ་ཤེས་ཐིག་ལེ་ཆེ་ཧོཿ ",
            "བཞི་པ་ཡོན་ཏན་གྱི་རིགས་ཀྱི་དཀྱིལ་འཁོར་ཐམས་ཅད་ལ་བསྟོད་པ་ནི། ",
            "ཧཱུཾ་ཁྲོ་བོའི་རྒྱལ་པོ་སྤྲིན་ཆེན་པོ། །",
            "འཕྲོས་པའི་དཀྱིལ་འཁོར་ཆར་ཆེན་འབེབས།།",
            "དཀྱིལ་འཁོར་ཡིད་བཞིན་འབྱུང་བའི་གཏེར། །",
            "སྣ་ཚོགས་ཁྲོས་པའི་ཐིག་ལེ་ཆེ་ཧོཿ ",
            "ལྔ་པ་ཕྲིན་ལས་ཀྱི་༼རིགས་ཀྱི༽དཀྱིལ་འཁོར་ཐམས་ཅད་ལ་བསྟོད་པ་ནི། ",
            "ཧཱུཾ་བདུད་ཀུན་གྱི་ནི་བདག་ཆེན་པོ། །",
            "བདུད་ཀྱི་བདུད་དེ་བདུད་རྣམས་འཇོམས། །",
            "འཇིགས་པའི་ཚོགས་ཀྱང་འཇིགས་བྱེད་པ། །",
            "འཇིགས་བྱེད་ཆེན་པོ་ཐིག་ལེ་ཆེ་ཧོཿ ",
            "གཉིས་པ་དཀྱིལ་འཁོར་གྱི་དབང་ཕྱུག་ལ་བྱེ་བྲག་ཏུ་བསྟོད་པ་ནི། ",
            "ཧཱུཾ་རྡོ་རྗེ་བྲག་ཆེན་སྲ་བ་པོ། །",
            "རྡོ་རྗེ་ཆུ་བོ་སྡུད་ཆེན་པོ། །",
            "རྡོ་རྗེ་མེ་སྟེ་ཀུན་འབར་ཆེ།།",
            "རྡོ་རྗེ་རླུང་སྟེ་འཐོར་རླུང་ཆེ་ཧོཿ ",
            "གཉིས་པ་རྟེན་དང་བརྟེན་པའི་དཀྱིལ་འཁོར་ལ་",
            "བསྟོད་པ་ལའང་གཉིས་ལས། ",
            "བརྟེན་པ་ལྷའི་དཀྱིལ་འཁོར་ལ་བསྟོད་པ་ནི། ",
            "ཧཱུཾ་གཏུམ་ཆེན་དུས་མཐའི་ཞེས་པ་ནས་",
            "འཇིགས་བྱེད་ཆེན་པོ་ཐིག་ལེ་ཆེ་ཧོའི་བར་ཏེ་ཧེ་རུ་ཀ་རིགས་ལྔའི་དཀྱིལ་འཁོར་ལ་སོ་སོར་བསྟོད་པའོ།། ",
            "རྟེན་གཞལ་ཡས་ཁང་ལ་བསྟོད་པ་ནི། ",
            "༼ཧཱུཾ་རྡོ་རྗེ་བྲག་ཆེན་ཞེས་པ་ནས་རྡོ་རྗེ་རླུང་སྟེ་",
            "འཐོར་རླུང་ཆེ་ཧོཿའི་བར༽ཞེས་ཆེད་དུ་གླུ་བླངས་སོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "ཁྲོ་བོ་ལ་བསྟོད་པའི་ལེའུ་སྟེ་ཉི་ཤུ་གཅིག་པའོ།།།། ",
            "ལེའུ་ཉེར་གཉིས་པ། ",
            "༈ །།",
            "སྤྱི་དོན་གསུམ་པ་རྒྱུད་དམ་པར་གདམས་ནས་རྗེས་འཇུག་ལ་གཏད་པའི་ཚུལ་ལ་གསུམ་།",
            ""
        ],
        [
            "དོན་གྱི་འབྲེལ་དགོད་པ། ཚིག་གི་དོན་བཤད་པ། སྐབས་ཀྱི་དོན་བསྡུ་བའོ།།",
            "དང་པོ་༼དོན་གྱི་འབྲེལ་དགོད་པ་༽ནི། ",
            "དེ་ནས་བཅོམ་ལྡན་འདས་དགྱེས་པ་ཆེན་པོས་དེ་བཞིན་གཤེགས་པ་ཉིད་ལ་",
            "གསང་སྔགས་ཀྱི་རྒྱལ་པོ་བརྟན་པར་གཟུང་བ་འདི་ཆེད་དུ་བརྗོད་དོ།། ",
            "གཉིས་པ་༼ཚིག་གི་དོན་བཤད་པ་༽ལ་གཉིས། ",
            "ལམ་ཀུན་གྱི་འབྲས་བུར་གདམས་པ་དང༌། ",
            "གསང་བ་ཀུན་གྱི་མཆོག་ཏུ་གདམས་པའོ།།",
            "དང་པོ་༼ལམ་ཀུན་གྱི་འབྲས་བུར་གདམས་པ་༽ལ་གཉིས། ",
            "གདམས་བྱ་རྒྱུད་ཀྱི་རང་བཞིན་དང༌། ",
            "གང་ལ་གདམས་པ་སྣོད་ཀྱི་ཆེ་བའོ།།",
            "དང་པོ་༼གདམས་བྱ་རྒྱུད་ཀྱི་རང་བཞིན་༽ལ་གསུམ་ལས། ",
            "དང་པོ་འབྲས་བུ་རྒྱུད་དངོས་བསྟན་པ་ནི། ",
            "ཀྱེ་ཀྱེ་ཕྱོགས་བཅུ་དུས་བཞིའི་རང་བཞིན་འདི། །",
            "དེ་བཞིན་གཤེགས་པའི་ངོ་བོ་ཉིད། །",
            " གཉིས་པ་ལམ་གཞན་དེའི་རྐང་སྟེགས་སུ་བསྟན་པ་ནི། ",
            "གཟུང་འཛིན་སྤྲོས་ལ་འཆེལ་བ་ཡིས། །",
            "རྣམ་རྟོག་ཞགས་པས་སོ་སོར་འཛིན།།",
            ""
        ],
        [
            "ས་རྣམས་ཁྱད་པར་བཀོད་པ་ཡང༌། །",
            "གསང་བའི་སྙིང་པོར་འགྲོ་བའི་ལམ། །",
            " གསུམ་པ་རྣམ་གྲངས་དུུ་མ་གསུངས་པའི་དགོས་པ་ནི། ",
            "ཡེ་ཤེས་ངོ་མཚར་རབ་འབྱམས་ཀྱིས། །",
            "དོན་དུ་མི་འགྱུར་ཡོང་མ་གསུངས།། ",
            "གཉིས་པ་གང་ལ་གདམས་པ་སྣོད་ཀྱི་ཆེ་བ་ནི། ",
            "དེ་བཞིན་གཤེགས་པ་ཐམས་ཅད་ཀྱི། །",
            "ཕྱག་རྒྱ་གསང་ཆེན་སྙིང་པོ་འདི། །",
            "རྟོགས་ནས་སྨྲ་བར་གང་བྱེད་པ། །",
            "དེ་ཉིད་ང་ཡིན་དབང་ཡང་རྫོགས།། ",
            "གཉིས་པ་གསང་བ་ཀུན་གྱི་མཆོག་ཏུ་གདམས་པ་ལ་གཉིས། ",
            "གསང་བའི་དོན་དངོས་དང༌། ",
            "དེ་འཛིན་པའི་གང་ཟག་དམ་པར་ལུང་བསྟན་པའོ།།",
            "དང་པོ་༼གསང་བའི་དོན་དངོས་༽ནི། ",
            "དེ་བཞིན་གཤེགས་པ་ཐམས་ཅད་ལ།།",
            "གསང་བ་འདི་ལས་གཞན་མི་མངའ།།",
            ""
        ],
        [
            "སྒྲོ་དང་སྐུར་བ་ཞི་བ་ཡི། །",
            "གསང་བའི་སྙིང་པོ་དེ་ཁོ་ན།།",
            "ཉིད་དེ་ངེས་པའི་དབྱིངས་ནས་ཕྱུང༌།། ",
            "གཉིས་པ་དེ་འཛིན་པའི་གང་ཟག་དམ་པར་ལུང་བསྟན་པ་ནི། ",
            "དེ་ནི་ངེས་པར་ལུང་བསྟན་ཏེ།།",
            "སྲས་ནི་ཐུགས་ལས་སྐྱེས་པ་ཡིན།།",
            "ས་རབ་རིག་པ་འཛིན་ལ་གནས། །",
            " གསུམ་པ་སྐབས་ཀྱི་དོན་བསྡུ་བ་ནི། ཞེས་བརྗོད་པས། ",
            "དེ་བཞིན་གཤེགས་པ་ཐམས་ཅད་དབྱེར་མེད་པར་དགྱེས་ནས་",
            "དུས་བཞི་མཉམ་པ་ཉིད་ཀྱི་དབྱིངས། ",
            "སྐུ་གསུང་ཐུགས་ལྷུན་སྟུག་པོ་བཀོད་པའི་རྒྱན་ཉིད་དུ་བཞུགས་སོ།།",
            ""
        ],
        [
            "སྤྱི་དོན་གསུམ་པ་ཡོངས་སུ་རྫོགས་པ་མཇུག་གི་དོན་ལ་གསུམ་ལས། ",
            "དང་པོ་རྒྱུད་གང་གི་ཁོངས་སུ་གཏོགས་པ་ནི། ",
            "འཕགས་པ་རྟོག་པའི་རྒྱལ་པོ་སྒྱུ་འཕྲུལ་དྲྭ་བ་ལེའུ་སྟོང་ཕྲག་བརྒྱ་པ་ལས་། ",
            "གཉིས་པ་ལེ་ལག་གང་ཡིན་པ་ནི། ",
            "མཚན་ཉིད་དང་རྒྱུད་ཐམས་ཅད་ཀྱི་ལུང་གི་སྤྱི་",
            "དེ་བཞིན་གཤེགས་པ་ཐམས་ཅད་ཀྱི་གསང་བ་གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "ཐམས་ཅད་མ་ལུས་པར་འཕྲོས་ཏེ་།",
            "གསུམ་པ་འབྲས་བུ་མཆོག་ཏུ་བསྟན་པ་ནི། ",
            "འཁོར་ལོ་བསྐོར་བ་དེ་དག་གི་འབྲས་བུའི་མཆོག༼་རྩ་བའི་རྒྱུད་ཆེན་པོ་རྫོགས་སོ།།།།",
            "༽ གཡུང་ཊཱིཀ་ན་རྫོགས་སོ་༼",
            "བོད་ཀྱི་འགྲེལ་ཆེན་གསུམ་པོའི་ནང་རྫོགས་སོ་འདུག༽",
            "ཞེས་པ་རེ་ཞིག་རང་རྩོམ་ཟིན་པ་ལ་དགོངས་པ་འདྲའོ།།",
            "གསང་བའི་སྙིང་པོ་དེ་ཁོ་ན་ཉིད་ངེས་པ་ལས་",
            "མཉེས་པ་དང་ཡོངས་སུ་གཟུང་བའི་ལེའུ་སྟེ་ཉི་ཤུ་གཉིས་པའོ།།།།",
            ""
        ],
        [
            "རྒྱ་གར་གྱི་མཁན་པོ་བི་མ་ལ་མི་ཏྲའི་ཞལ་སྔ་ནས་དང༌། ",
            "བོད་ཀྱི་ལོ་ཙཱ་བ་གཉགས་ཛྙཱ་ན་ཀུ་མཱ་ར་དང༌། ",
            "རྨ་ཨཱའ་ཙཱརྱ་རིན་ཆེན་མཆོག་གི་བསྒྱུར་ཅིང་ཞུས་ཏེ་",
            "གཏན་ལ་ཕབ་པའོ།།",
            "སྤྱིར་རྩ་རྒྱུད་འདི་ལ་བོད་དུ་ལོ་པཎ་བསྡེབས་པའི་གཞི་འགྱུར་གསུམ་དང༌། ",
            "པཎྜི་ཏ་མེད་པའི་རྩལ་འགྱུར་གཉིས་ཏེ་འགྱུར་ལྔ་བྱུང་བར་གྲགས་པ་ལས། ",
            "གཞི་འགྱུར་གསུམ་ནི། སློབ་དཔོན་སངས་རྒྱས་གསང་བ་དང་བཻ་རོ་ཙ་ནའི་སྔ་།",
            "སློབ་དཔོན་པདྨ་འབྱུང་གནས་དང་གཉགས་ཛྙཱ་ནའི་བར་།",
            "བི་མ་ལ་དང་རྨ་གཉགས་ཐུན་མོང་གི་ཕྱི་འགྱུར་དང་གསུམ་ལས། ",
            "འདི་ནི་ཕྱི་མ་སྟེ་འཕྱོང་ཅན་ཡིན་།",
            "སྔ་མ་གཉིས་ལ་འཕྱོང་མེད་པར་གྲགས་སོ།།",
            ""
        ],
        [
            "རྩལ་འགྱུར་གཉིས་ནི། ",
            "བསྟན་པ་ཕྱི་དར་གྱི་ཚེ་ཡོངས་རྫོགས་བསྟན་པའི་མངའ་བདག་ཐར་ལོ་ཉི་མ་རྒྱལ་མཚན་གྱི་འགྱུར་དང༌། ",
            "འགོས་ལོ་ཙཱ་བ་གཞོན་ནུ་དཔལ་གྱིས་འགྱུར་བཅོས་མཛད་པ་གཉིས་སུ་གྲགས་སོ།།",
            "སརྦ་དཱ་མངྒ་ལཾ། །",
            ""
        ]
    ]
}