{
    "version": "P000014",
    "reviewed_text": [
        [
            "མགུར་འབུམ་རྡོ་རྗེའི་གླུ། ",
            "མཛད་པ་པོ། ",
            "༧སྐྱབས་རྗེ་དིལ་མགོ་མཁྱེན་བཙེ་རིན་པོ་ཆེ། ",
            "ཨ་ཧོ། ",
            "ཕྱོགས་དུས་རྒྱལ་བའི་སྐུ་དང་ཡེ་ཤེས་ཀྱི་ཁྱབ་བདག །",
            "ངོ་མཚར་རྣམ་ཐར་བསམ་མི་ཁྱབ་པ་ཡི་འབྱུང་གནས། །",
            "ཡབ་གཅིག་འཇམ་དཔལ་དཔལ་མགོན་བླ་མའི་སྐུར་བཞེངས་པ། །",
            "མཁས་གྲུབ་ཟླ་མེད་མཁྱེན་བརྩེའི་དབང་པོ་དེ་མཁྱེན་ནོ།།",
            "རྗེ་དེའི་ཡེ་ཤེས་པད་འབྱུང་བི་མ་ལ་དངོས་སྣང༌།།",
            "ཡོངས་རྫོགས་རྒྱལ་བསྟན་དབང་བསྒྱུར་འཇམ་དཔལ་གྱི་བཤེས་གཉེན། །",
            "སྙིགས་མའི་མུན་སེལ་ཕྲིན་ལས་འཛམ་གླིང་ཀུན་ཁྱབ་བརྡལ། །",
            "འཇམ་དཔལ་དབྱངས་དངོས་ཆོས་ཀྱི་བློ་གྲོས་དེ་མཁྱེན་ནོ།།",
            "ཌཱ་ཀིའི་གཙོ་མོ་མཚོ་རྒྱལ་ཤེལ་དཀར་བཟའ་དབྱེར་མེད།།",
            "རྡོ་རྗེའི་ཚེ་མཆོག་སྤེལ་བའི་ཕྱག་རྒྱ་རུ་བཞེངས་པས། །",
            "པདྨ་ཡེ་ཤེས་རྡོ་རྗེའི་དགྱེས་སྡེའི་ཚུལ་མཛད་པ། །",
            "མ་གཅིག་ཚེ་རིང་ཆོས་ཀྱི་སྒྲོན་མ་དེ་མཁྱེན་ནོ།།",
            "རང་བྱུང་སངས་རྒྱས་པདྨ་བི་ཛ་ཡས་རྗེས་བཟུང༌། །",
            "ཟབ་རྒྱས་བཀའ་གཏེར་རྒྱུད་ལུང་མན་ངག་གི་མཛོད་འཆང༌། །",
            "སྐྱེ་ཀུན་འཇམ་མགོན་དགྱེས་པའི་བཀའ་འབངས་སུ་སྨོན་པ། །",
            "འགྱུར་མེད་ཐེག་མཆོག་བསྟན་པའི་རྒྱལ་མཚན་དེ་མཁྱེན་ནོ།།",
            ""
        ],
        [
            "མཁྱེན་ནོ་བླ་མ་མཁྱེན་ནོ་བདག་རྒྱུད་ལ་གཟིགས་ཤིག །",
            "དུས་ངན་སྙིགས་མའི་སེམས་ཅན་ལས་ངན་ལ་གོམས་པས། །",
            "ཐར་པའི་གོ་སྐབས་བྲལ་བའི་དམུས་ལོང་བཞིན་གྱུར་པས། །",
            "རེ་ས་གཞན་ལ་མེད་པའི་གདུང་ཤུགས་ཀྱིས་འབོད་དོ།།",
            "ཐོག་མེད་གོམས་པའི་འཁྲུལ་སྣང་ལྕགས་གོང་ལས་སྲ་བ། །",
            "ཡང་འཁྲུལ་སྙིགས་མའི་སྤྱོད་པའི་གཡའ་བྲེགས་ཀྱིས་བཏུམས་པ། །",
            "ཆགས་ཐོགས་བྲལ་བའི་བྱིན་གྱིས་སྨན་ཆེན་དུ་བསྒྱུར་།",
            "བློ་སྣ་ཆོས་ལ་བསྒྱུར་བའི་ཁ་ལོ་པ་མཛོད་།",
            "ལྟར་སྣང་ངན་སྤྱོད་ས་གཞིའི་རྡུལ་ཕྲན་ལས་མང་ཀྱང༌། །",
            "ཆོས་བཞིན་སྤྱོད་པའི་བསམ་སྦྱོར་གསེར་བཟང་ལས་དཀོན་པས། །",
            "འཁྲུལ་སྣང་རྟོག་པའི་དྲྭ་བ་བཙན་ཐབས་སུ་ཆོད་།",
            "ཆོས་བཟང་ཐེག་མཆོག་ལམ་ལ་སྤྱོད་ནུས་ཞིག་མཛོད་།",
            ""
        ],
        [
            "བསགས་སྦྱང་བྱས་ཚད་ཚེ་འདིའི་ལེགས་པའི་རྒྱུར་དམིགས་ཤིང༌། །",
            "ལྟ་ལོག་ལྟ་ངན་རྗེས་སློབ་ཆོས་བརྒྱད་ཀྱི་འཆིང་ཐག །",
            "བཅད་ནས་",
            "རྒྱལ་བ་དགྱེས་པའི་ལམ་མཆོག་ལ་སྦྱོར་བས། །",
            "བྱང་ཆུབ་སྤྱོད་པ་རྒྱ་མཚོ་སྤྱོད་ནུས་སུ་མཛོད་།",
            "སྣང་སྤྱོད་ཡེ་ཤེས་ཆེན་པོའི་འཁོར་ལོ་རུ་ཤར་ནས།།",
            "རང་རིག་ཡེ་ཤེས་བླ་མའི་བྱིན་རླབས་ཀྱི་ཉི་མས། །",
            "འཁྲུལ་པ་གཞི་ལ་དག་པའི་བཙན་ས་ཞིག་ཟིན་ནས།།",
            "སྐུ་གསུམ་བླ་མ་མཇལ་བའི་སྐལ་བཟང་ལ་སྦྱོར་མཛོད། །",
            "ཅེས་པའང་བསྟན་པའི་སྦྱིན་བདག་ཆེན་པོ་ལ་དཀར་སྲས་སྤྲུལ་སྐུ་བསོད་ནམས་རྒྱལ་མཚན་བཞེད་སྐོང་དུ་",
            "བླ་མའི་རྣལ་འབྱོར་དང་མཐུན་པའི་བླ་མ་རྒྱང་འབོད་བྲིས་ཞེས་",
            "ཆེད་བསྐུལ་བཞིན་རྒན་པོ་མགོ་དཀར་མངྒ་ལས་ཕ་རན་སི་བྱང་ཤར་མེ་ཏོག་གི་སྐྱེད་ཚལ་དུ་",
            "ཉལ་མལ་ནས་བྲིས་པ་དོན་ལྡན་དུ་གྱུར་ཅིག༈ ",
            "དུས་སྙིགས་མ་ལྔ་བདོའི་སྐབས་སུ་ཡང༌། །",
            "ལམ་སྣང་བཞི་མཐའ་རུ་ཕྱིན་པ་ཡི། །",
            "འཁོར་འདས་གཞིར་ཟད་ཀྱི་རྫོགས་ཆེན་པ། །",
            "རྗེ་པདྨ་བི་ཛ་སྙིང་ནས་དྲན།།",
            ""
        ],
        [
            "སྐུ་མཇལ་བས་ཐ་མལ་འཁྲུལ་སྣང་འགགས། །",
            "གསུང་ཐོས་པས་འབྲེལ་ཚད་ཐར་ལམ་སྦྱོར།།",
            "ཐུགས་དགོངས་པ་གཏད་པས་ཡེ་ཤེས་འཕོ།།",
            "རྗེ་ཁྱེད་མཚུངས་བླ་མ་སུ་ཞིག་ཡོད།།",
            "བདག་དུས་ངན་སྙིགས་མར་སྐྱེས་ན་ཡང༌། །",
            "ཕ་ཁྱེད་ཀྱི་ཐུགས་རྗེའི་བཟུང་བས་འཚེངས། །",
            "དུས་གནས་སྐབས་གང་ལ་བསམ་ན་ཡང༌། །",
            "གཏེར་རིན་ཆེན་རྙེད་པའི་དབུལ་ཕོངས་བཞིན། །",
            "ཁྱེད་རིགས་ཀྱི་བདག་པོར་ཐོབ་འདི་སྤྲོ། །",
            "དཔེ་དངུལ་ཆུ་ས་ལ་ལྷུང་བ་བཞིན། །",
            "ནང་ཡོན་ཏན་རྫོགས་པའི་གོང་བུ་དེ།།",
            "རྗེ་ཁྱེད་མཚུངས་གཅིག་ཀྱང་མཇལ་རྒྱུ་མེད།།",
            ""
        ],
        [
            "མགོན་པད་འབྱུང་གྲགས་ཀྱང་དེ་ག་རང༌། །",
            "སྐུ་ན་ཕྲ་གཞོན་བུའི་སྐབས་ནས་ཀྱང༌། །",
            "དབྱིངས་དགོངས་པའི་རྩལ་ཆེན་རྫོགས་པ་ལ།།",
            "རྗེ་འཇམ་མགོན་གསུམ་གྱིས་དགྱེས་པས་བསྔགས།།",
            "ཆོས་ཟད་སར་འཁྱོལ་བའི་རྣལ་འབྱོར་པ། །",
            "རྗེ་བི་མ་མི་ཏྲ་ལོགས་སུ་མེད།།",
            "ཚེ་གཅིག་ལ་མཆོག་གི་དངོས་གྲུབ་སྟེར།།",
            "སྒྲ་ཇི་བཞིན་མངོན་དུ་མཛད་པ་ཡི། །",
            "རྟགས་གདུང་དང་རིང་བསྲེལ་ཆར་དུ་བབ།།",
            "ལྷ་ཡང་དག་གྲུབ་བརྙེས་ནམ་སྙིང་དངོས། །",
            "དཔལ་རྡོ་རྗེ་གཞོན་ནུའི་བསྙེན་སྒྲུབ་ཀྱིས། །",
            "ལམ་ཐལ་འབྱིན་རྣམ་བཞི་གྲུབ་པའི་རྟགས། །",
            "རྡོ་སྲ་མཁྲེགས་སྟེང་དུ་འདམ་ལྟར་བརྫིས། །",
            "རྗེ་ལང་ལབ་བྱང་ཆུབ་རྡོ་རྗེ་དངོས། །",
            "ཕྱི་མཁས་པའི་སྟོང་འུར་མ་མཆིས་ཀྱང༌། །",
            "དོན་འཆད་རྩོད་རྩོམ་པའི་ལེགས་བཤད་ཚོགས། །",
            "མགོན་མི་ཕམ་ཆོས་རྗེས་ཡང་ཡང་བསྔགས།།",
            ""
        ],
        [
            "དཔལ་ཀུན་མཁྱེན་ཆོས་ཀྱི་རྒྱལ་པོ་དངོས། །",
            "དགྲ་འཇིག་རྟེན་ཆོས་བརྒྱད་རླུང་ལ་བསྐུར། །",
            "ཐུགས་བྱང་ཆུབ་སེམས་ཀྱི་གོ་ཆ་མཁྲེགས། །",
            "བྱམས་སྙིང་རྗེའི་མངའ་བདག་རྒྱལ་བའི་སྲས། །",
            "རྗེ་བཀའ་གདམས་ཡོངས་ཀྱི་དགེ་བའི་བཤེས།།",
            "དབང་བཞི་ཡི་ཆུ་བོས་གདུལ་བྱ་སྨིན།།",
            "ལམ་སྣང་རྒྱུད་མཐར་ཕྱིན་རྒྱུད་སྡེའི་མཛོད། །",
            "དཔལ་ས་སྐྱའི་བླ་མ་ཆེན་པོ་ལགས། །",
            "རི་དབེན་པའི་ནགས་ལ་གཅིག་ཏུ་དགྱེས། །",
            "ཐུགས་ཞེན་ལོག་མཐར་ཕྱིན་སྒྲུབ་ལ་གཞོལ། །",
            "ཉམས་རྟོགས་པའི་ནོར་བུས་ཐུགས་རྒྱུད་།",
            "རྗེ་དྭགས་པོ་ལྷ་རྗེ་དངོས་བྱོན་ལགས། །",
            "ལམ་གཏུམ་མོས་རྩ་རླུང་དབུ་མར་དག །",
            "སྣང་སྲིད་ཀུན་སྒྱུ་མའི་ཆོ་འཕྲུལ་གཟིགས།།",
            "སྐྱེ་འཆི་དང་བར་དོ་སྐུ་གསུམ་ཤར།།",
            ""
        ],
        [
            "ངེས་དོན་གྱི་འཁྲུལ་ཞིག་རྣལ་འབྱོར་དབང༌། །",
            "ན་ཚ་དང་རྐྱེན་ངན་གང་བྱུང་ཡང༌། །",
            "བར་ཆད་ཀུན་དངོས་གྲུབ་གྲོགས་སུ་བཞེས།།",
            "འགལ་རྐྱེན་གྱིས་མི་བརྫིས་ལམ་དུ་ཁྱེར།།",
            "ཞི་བྱེད་ཀྱི་ལམ་ལ་དམ་པ་དངོས། །",
            "ཕྱི་ནང་དང་གཞན་གསུམ་གཅིག་ཏུ་འདྲེས།།",
            "འཕོ་མེད་ཀྱིས་བདེ་བས་ཐུགས་རྒྱུད་གང༌། །",
            "ལྷན་སྐྱེས་ཀྱི་དགོངས་པ་མཁའ་ལྟར་དག །",
            "མགོན་དང་པོའི་སངས་རྒྱས་ཁྱེད་གཅིག་ལགས། །",
            "སྒོ་གསུམ་གྱི་འཁྲུལ་གཞི་རྩད་ནས་ཆོད།།",
            "ལམ་རྡོ་རྗེ་གསུམ་གྱི་བསྙེན་སྒྲུབ་ཀྱིས། །",
            "འབྲས་ཟག་མེད་གཉུག་མའི་གསང་གསུམ་གྲུབ།།",
            "འབྲས་མཐར་ཕྱིན་མཁས་གྲུབ་རིན་ཆེན་དཔལ། །",
            "ལོ་བཅུ་ཕྲག་ལོན་ནས་སྔོན་སྨོན་གྱིས། །",
            "མགོན་སངས་རྒྱས་ཁྱེད་ཀྱི་ཞབས་པད་བསྟེན།།",
            ""
        ],
        [
            "ཆོས་མདོ་སྒྱུ་སེམས་ཀྱི་ཕ་ཕོག་རྩལ། །",
            "ཉམས་དགའ་འོ་སྐྱིད་དོ་དྲིན་ཅན་རྗེ། །",
            "བོད་གངས་ཅན་རིས་མེད་བསྟན་པའི་སྲོག །",
            "དཔལ་སྒྲུབ་བརྒྱུད་ཤི་རྟ་ཆེ་བརྒྱད་ཀྱི། །",
            "ཟབ་རྒྱ་ཆེའི་སྨིན་གྲོལ་རྒྱབ་བརྟེན་བཅས།།",
            "མགོན་འཇམ་དབྱངས་བླ་མའི་དྲིན་གྱིས་ཐོབ།།",
            "ཕ་བཀའ་དྲིན་ཅན་གྱི་བླ་མ་ལ།།",
            "བསྟོད་འདོད་ཀྱི་རབ་བརྟགས་མ་ཡིན་ཏེ།།",
            "བློ་གཟུར་གནས་ཆོས་རྗེས་འབྲང་བ་ཡིས། །",
            "དོན་ཚད་མའི་སྐྱེས་བུ་ཀུན་གྱིས་བསྔགས།།",
            "དུས་དེང་སང་བླ་མ་མཇལ་བའི་ཚེ། །",
            "རྗེ་ཁྱེད་ཀྱི་ཡོན་ཏན་ལྷག་པར་དྲན།།",
            ""
        ],
        [
            "གསེར་བཞུ་བཏུལ་བྱས་པའི་རིན་ཐང་བཞིན། །",
            "སེམས་གཏིང་ནས་མོས་གུས་ཆེ་རུ་སོང༌།།",
            "ང་ལས་ཉོན་འདམ་རྫབ་ཆེས་རྙོགས་ཀྱང༌། །",
            "རྗེ་ཁྱེད་ཀྱི་བྱིན་རླབས་ཉི་འོད་ཀྱིས། །",
            "དུས་ཀུན་ཏུ་སྐྱོབ་པའི་བློ་གདེང་གིས། །",
            "མཐར་སྤང་རྟོགས་པདྨོ་རྒྱས་པར་རློམས། །",
            "འབྲས་ཟག་མེད་ཡོན་ཏན་རྒྱ་མཚོ་ཡང༌། །",
            "མགོན་བླ་མའི་དྲིན་ལས་འབྱུང་ཞེས་སུ། །",
            "མདོ་རྒྱུད་སྡེ་མན་ངག་ཀུན་ལས་བསྔགས།།",
            "ང་དེ་ཕྱིར་བློ་ཡི་གདེང་ཞིག་རྙེད།།",
            "རྗེ་ཁྱེད་ཀྱིས་བསྩལ་བའི་ཟབ་རྒྱས་ཆོས། །",
            "ཚིག་བཅད་པ་རེ་རེ་མཇལ་ན་ཡང༌། །",
            "དྲིན་ནམ་མཁའ་ས་གཞིས་མི་མཚོན་པའི། །",
            "ཚུལ་བསམ་བཞིན་ཡིད་ཀྱི་གཏད་སོ་མཆིས།།",
            "དེ་མ་བཟོད་ཁ་ནས་གླུ་འདི་ཤོར། །",
            "ཡིད་ངེས་ཤེས་འདྲོང་བའི་གདུང་ཡུས་ཕྱིར། །",
            "བྱིན་བཙན་ཐབས་འཕོ་བའི་དགོངས་བརྒྱུད་ཀྱིས། །",
            "མཐར་ཚོམ་བུ་གཅིག་ཏུ་གྲོལ་བར་།",
            "གནས་གང་དུ་སྐྱེས་ཀྱང་ཁྱེད་ཞལ་མཇལ། །",
            "རབ་སྒྲུབ་པའི་མཆོད་པས་མཉེས་བྱས་ཏེ།།",
            ""
        ],
        [
            "ལས་བསྟན་འགྲོའི་དོན་ཀུན་འགྲུབ་པ་ཡི། །",
            "དགེ་མཚན་གྱིས་འཇིག་རྟེན་གསུམ་མཛེས་ཤོག །།",
            "༈ རྗེ་བཙུན་འཇམ་པའི་རྡོ་རྗེ་ཀུན་བཟང་གདོད་མའི་མགོན་པོ་",
            "འཇམ་དབྱངས་ཆོས་ཀྱི་བློ་གྲོས་ལ་གསོལ་བ་འདེབས་པའི་ཐོལ་གླུ་མོས་གུས་སྤྲིན་གྱི་རོལ་མོ་ཞེས་བྱ་བ་།",
            "ན་མོ་གུ་ར་ཝེ། ",
            "ཆོས་དབྱིངས་བརྡལ་བ་ཆེན་པོ་བློ་འདས་ཀྱི་ཞིང་ན།།",
            "འགགས་མེད་ཐུགས་རྗེའི་རྩལ་སྣང་ཡེ་ཤེས་ཀྱི་བླ་མ། །",
            "དཔག་མེད་མཁྱེན་བརྩེ་ནུས་གཏེར་རྒྱལ་ཀུན་དང་དབྱེར་མེད།།",
            "འཇམ་དབྱངས་བླ་མ་ཆོས་ཀྱི་བློ་གྲོས་དེ་མཁྱེན་ནོ།།",
            "འོད་གསལ་སྙིང་པོ་སྲིད་ཞི་མ་ལུས་པའི་ཁྱབ་བདག །",
            "ཟག་མེད་སྐུ་དང་ཡེ་ཤེས་མི་ཟད་པའི་འབྱུང་གནས། །",
            "ཕྱོགས་དུས་རྒྱལ་བ་ཀུན་གྱི་ཐུགས་དབུས་སུ་སིམ་པའི། །",
            "ཡེ་ཤེས་སེམས་དཔའ་རྒྱལ་ཀུན་མེས་པོ་དེ་མཁྱེན་ནོ།།",
            ""
        ],
        [
            "རང་སྣང་སྐུ་དང་ཞིང་ཁམས་རྒྱ་མཚོ་ཡི་འབྱུང་གནས། །",
            "ལྷུན་གྲུབ་བདེ་ཆེན་འབྱོར་པ་འཕེལ་འགྲིབ་དང་བྲལ་བས། །",
            "རབ་འབྱམས་སྒྱུ་འཕྲུལ་དྲྭ་བའི་དཀྱིལ་འཁོར་གྱི་ཁྱབ་བདག །",
            "རིགས་ཀུན་འཁོར་ལོས་བསྒྱུར་བའི་བྱང་ཆུབ་དེ་མཁྱེན་ནོ།།",
            "ཁྱད་པར་རྨད་བྱུང་ཐུགས་བསྐྱེད་དཔག་བསམ་གྱི་ལྗོན་བཟང༌།།",
            "ངོ་མཚར་རྣམ་ཐར་མེ་ཏོག་འབྲས་བཟང་གིས་སྤུད་པས། །",
            "ཐུབ་བསྟན་ཡོངས་རྫོགས་ཀུན་དགའི་སྐྱེད་ཚལ་གྱི་མཛེས་བྱེད། །",
            "སྙིགས་དུས་འགྲོ་བའི་འདྲེན་པ་གཅིག་པུ་དེ་མཁྱེན་ནོ།།",
            "རྣམ་དག་སྡོམ་གསུམ་གསེར་གྱི་ས་འཛིན་གྱི་ངོགས་སུ། །",
            "ཤེས་བྱའི་དངོས་ཀུན་གཟིགས་པའི་རྣམ་དཔྱོད་ཀྱི་ཆུ་གཏེར། །",
            "ངོ་མཚར་ཡོན་ཏན་རིན་ཆེན་ས་འཛིན་གྱིས་བརྗིད་པས། །",
            "མ་ལུས་ཕན་བདེའི་རྩ་ལག་ཆེན་པོ་དེ་མཁྱེན་ནོ།།",
            "གཞན་ཕན་ཐུགས་བསྐྱེད་སྤྲིན་གྱི་འཛུམ་འཕྲེང་ལས་འཕོས་པའི། །",
            "ཚོགས་གཉིས་བདུད་རྩིའི་གྲུ་ཆར་མི་ཟད་པའི་དགའ་སྟོན། །",
            "འགྲོ་ལ་ཀུན་དགའི་གསོས་སྨན་རྟག་པ་རུ་སྩོལ་མཛད།།",
            ""
        ],
        [
            "བཀའ་གདམས་དགེ་བའི་བཤེས་གཉེན་ཆེན་པོ་དེ་མཁྱེན་ནོ།།",
            "ལམ་གྱི་འཇུག་སྒོ་དབང་བཞིའི་རྟེན་འབྲེལ་གྱི་ནུས་པས། །",
            "དག་པའི་རྡོ་རྗེ་གསུམ་གྱི་འཁོར་ལོ་རུ་སྨིན་ནས།།",
            "སྐུ་བཞིའི་རྒྱལ་ཐབས་སྐྱོང་བའི་མཛངས་འཕྲུལ་གྱི་བློ་ལྡན།།",
            "ལམ་འབྲས་མཐར་སོན་རྡོ་རྗེ་འཛིན་རྒྱལ་དེ་མཁྱེན་ནོ།།",
            "ཆོས་བརྒྱད་འཁྲུལ་པས་མི་གཡོ་ངེས་འབྱུང་གི་རི་དབང༌། །",
            "མོས་གུས་ན་བུན་གཡོ་བའི་མགུལ་ཆིངས་ཀྱིས་བརྒྱན་པས། །",
            "སྣང་སྲིད་ཆོས་སྐུར་འཆར་བའི་དོན་བརྒྱུད་ཀྱི་ཆུ་ཀླུང༌། །",
            "སྤྲོ་མཛད་བཀའ་བརྒྱུད་རྣལ་འབྱོར་དབང་ཕྱུག་དེ་མཁྱེན་ནོ།།",
            "རྡོ་རྗེ་གཏུམ་མོའི་རེག་པས་ཟག་པའི་ཆོས་ཀུན་ཟད།།",
            ""
        ],
        [
            "ཀུན་རྫོབ་སྒྱུ་མར་འཆར་བས་སྐྱེ་འཆི་ཡི་འཕྲང་བརྒལ།།",
            "འོད་གསལ་ཉི་ཟླའི་སྣང་བས་ཁོར་ཡུག་ཏུ་མཛེས་པའི། །",
            "དཔལ་ལྡན་ཤངས་པའི་གྲུབ་ཐོབ་རྒྱལ་པོ་དེ་མཁྱེན་ནོ།།",
            "སྟོང་ཆེན་ཤེས་རབ་ཕར་ཕྱིན་རྟོགས་པ་ཡི་མཚོན་ཆས། །",
            "སྡུག་བསྔལ་བདུད་བཞིའི་འཁྲི་ཤིང་རྨིང་མེད་དུ་བཅོམ་པས། །",
            "མཆོག་ཏུ་ཞི་བསིལ་བདུད་རྩི་སིམ་བྱེད་ཀྱི་བཅུད་སྩོལ།།",
            "རྟེན་འབྲེལ་དབང་ཐོབ་ཞི་གཅོད་འཁྲུལ་ཞིག་རྒྱལ་མཁྱེན་ནོ།།",
            "ཕྱི་ཡི་འཇིག་རྟེན་ནང་གི་རྡོ་རྗེའི་ལུས་རྫོགས་པས། །",
            "སྦྱོར་བ་ཡན་ལག་དྲུག་གི་ཤིང་རྟ་ལ་བརྟེན་ནས།།",
            "གཞན་དུ་འཕོ་མེད་བདེ་སྟོང་ཡེ་ཤེས་དབྱིངས་སིམ་པའི། །",
            "དང་པོའི་སངས་རྒྱས་དུས་ཀྱི་འཁོར་ལོ་དེ་མཁྱེན་ནོ།།",
            ""
        ],
        [
            "མཁའ་ཁྱབ་སྣང་སྟོང་རྡུལ་བྲལ་རྡོ་རྗེའི་སྐུའི་དབྱིངས་སུ། །",
            "གཞོམ་མེད་རྡོ་རྗེ་ནཱ་དའི་གསུང་དབྱངས་ཀྱི་དཔྱིད་གྲུབ།།",
            "མི་འགྱུར་བདེ་ཆེན་རྡོ་རྗེའི་ཐུགས་དབྱིངས་དང་གཉིས་མེད།།",
            "བསྙེན་སྒྲུབ་རྡོ་རྗེའི་རྣལ་འབྱོར་མཐར་སོན་མགོན་མཁྱེན་ནོ།།",
            "འཁྲུལ་ཆོས་ཀུན་དག་སྣང་གྲགས་རིག་པ་ཡི་དཀྱིལ་འཁོར། །",
            "མཉམ་ཉིད་སྒྱུ་འཕྲུལ་དྲྭ་བའི་གསང་བ་གསུམ་རྫོགས་པས། །",
            "ཡེ་ཤེས་སྙིང་པོའི་ཤིང་རྟས་རིག་འཛིན་བཞིའི་མཐར་སོན།།",
            "མཆོག་ཐུན་དངོས་གྲུབ་རྒྱ་མཚོའི་མཛོད་བརྙེས་ཁྱེད་མཁྱེན་ནོ།།",
            "ཐབས་ཀྱི་བྱེད་པས་ཉི་ཟླའི་རྒྱུ་བ་ཀུན་བཅིངས་ནས།།",
            ""
        ],
        [
            "ཐིག་རླུང་སེམས་ཀྱི་འཁྲུལ་རྟོག་ཡུད་ཙམ་གྱིས་དག་སྟེ།།",
            "འཕོ་མེད་དགའ་བཞིས་རྩད་འཇོམས་ས་ལམ་ཀུན་རྫོགས་ནས།།",
            "གསང་མཆོག་དགྱེས་པའི་གར་གྱིས་རྩེན་མཛད་དེ་མཁྱེན་ནོ།།",
            "བློ་འདས་ཡེ་ཤེས་ནམ་མཁའི་ཁོར་ཡུག་གི་ཀློང་དུ། །",
            "འོད་གསལ་སྣང་བ་ཆེན་པོའི་འཕེལ་འགྲིབ་དང་བྲལ་བས། །",
            "གཟུང་འཛིན་རྫུན་རིས་ཀ་དག་ནམ་མཁའ་ཡི་རྣལ་འབྱོར། །",
            "ཀུན་བཟང་གདོད་མའི་མགོན་པོ་བླ་མ་རྗེ་མཁྱེན་ནོ།།",
            "རྟག་ཏུ་འཕོ་འགྱུར་མེད་པའི་སྐུ་གསུམ་གྱི་རྒྱལ་ཐབས། །",
            "གཟོད་ནས་མངའ་དབང་བསྒྱུར་ཀྱང་སྙིགས་དུས་ཀྱི་བསྟན་འགྲོ། །",
            "སྐྱོང་ཕྱིར་བསྟན་པ་ཡོངས་རྫོགས་ཤིང་རྟ་རུ་བྱོན་པའི། །",
            "དྲན་པས་སྙིང་གི་གདུང་སེལ་སྐྱབས་གཅིག་པུ་མཁྱེན་ནོ།།",
            "བརྩེ་ཆེན་ཐུགས་རྗེའི་རྒྱ་མཚོ་ཆེན་པོ་ལས་འོང་བའི། །",
            "ཟབ་རྒྱས་ཆོས་ཀྱི་བདུད་རྩིས་དུས་ཀུན་ཏུ་བསྐྱངས་ཀྱང༌། །",
            "གཤིས་ངན་སེམས་ཀྱི་ཞིང་ས་ཐ་རྒོད་དུ་སོང་བའི། །",
            "གདུལ་དཀའ་སྙིགས་མའི་ཡིད་ཅན་བདག་འདྲ་ལ་",
            ""
        ],
        [
            "གཟིགས་མཛོད། །",
            "མགོན་ཁྱོད་ཡོན་ཏན་མི་ཤེས་འཁྲུལ་རྟོག་གིས་བསླད་ཅིང༌། །",
            "བཀའ་དྲིན་རྗེས་སུ་མི་དྲན་ཡིད་ཆད་ཀྱི་ཡུས་འདྲེན། །",
            "རང་བྱས་རང་གི་གཉའ་བར་སྒྲིབ་པའི་ཁུར་བསྐྱེད་པའི། །",
            "སངས་རྒྱས་ཀུན་གྱིས་མ་ཐུལ་སྐལ་ངན་བདག་དགོངས་མཛོད། །",
            "དམིགས་མེད་ཐུགས་རྗེའི་ཕྱག་གིས་ཅོ་ཏོ་ནས་བཟུང་སྟེ།།",
            "ལས་ངན་གཡང་སར་འཕྱན་པ་ཡུད་ཙམ་གྱིས་བསྒྲལ་ནས།།",
            "ལམ་མཆོག་ངལ་སྟེགས་དབུགས་འབྱིན་དེད་དཔོན་ཁྱེད་བསམ་ཚེ། །",
            "གདུང་བས་གསོལ་བ་འདེབས་པའི་ངེས་ཤེས་ཤིག་སྐྱེས་བྱུང༌།།",
            "མགོན་ཁྱེད་དག་པའི་ཞིང་ཁམས་རབ་འབྱམས་ཀྱི་གླིང་དུ། །",
            "རིག་འཛིན་འོད་ཀྱི་ལམ་ནས་ཌཱ་ཀི་ཡི་བསུན་མས། །",
            "རྒྱལ་སྲས་མཛད་པ་རྒྱ་མཚོའི་སྒྱུ་འཕྲུལ་ལ་དགྱེས་པའི། །",
            "ངོ་མཚར་བློ་ལས་འདས་པའི་དཔལ་ཡོན་ལ་སྤྱོད་ཀྱང༌། །",
            "བདག་ཅག་ཞལ་བཟང་ཟླ་བའི་དཀྱིལ་འཁོར་ནི་མི་མཐོང༌།།",
            "ཟབ་རྒྱས་ཆོས་ཀྱི་བདུད་རྩིའི་དགའ་སྟོན་དང་བྲལ་ཏེ།།",
            "དྭ་ཕྲུག་ཐང་དུ་འཁྱམས་པའི་ངང་ཚུལ་འདི་དགོངས་ནས།།",
            ""
        ],
        [
            "མྱུར་མགྱོགས་བྱིན་རླབས་ཕོ་ཉ་མངོན་སུམ་དུ་སྩོལ་མཛོད། །",
            "བླང་དོར་ལམ་མཆོག་སྟོན་པའི་མིག་བུ་དང་བྲལ་ཞིང༌།།",
            "མི་ཤེས་སྒྲིབ་པའི་ཁུར་པོས་གཉའ་བ་ན་ནོན་པས། །",
            "ལམ་མཆོག་ཐེམ་སྐས་འཛེགས་པའི་སྐལ་བ་ནི་ཕྲ་བ། །",
            "ཡབ་གཅིག་བཀའ་དྲིན་ཅན་གྱི་ཐུགས་རྗེ་ཡིས་མ་གཏོང༌།།",
            "ངེས་འབྱུང་རླན་གྱིས་ཁྱབ་པའི་སེམས་རྒྱུད་ཀྱི་ཞིང་ས། །",
            "དྲི་མེད་ཚུལ་ཁྲིམས་གཙང་མའི་མྱུ་གུ་ཡིས་མཛེས་པར། །",
            "གཞན་ཕན་འབྲས་བུའི་སྙེ་མའི་མགོ་ལྕོག་ཀྱང་དུད་དེ།།",
            "གསང་ཆེན་མཚན་རྟོག་སྡོམ་པའི་འབྲས་བཟང་གི་དཔལ་སྩོལ།།",
            "མཐའ་ཀླས་ཤེས་བྱའི་གཟུགས་འཛིན་བློ་གྲོས་ཀྱི་མེ་ལོང༌། །",
            "མཛེས་སྡུག་ཆོས་ཀྱི་སྙིང་པོའི་ལང་ཚོའི་རྒྱན་སྨིན་པས། །",
            "ཉམས་རྟོགས་ནོར་བུའི་རྒྱན་མཛེས་ཟློས་གར་དང་ཆབས་།",
            "ཐུབ་བསྟན་ཀུན་དགའི་དོ་རར་བརྩོན་ནུས་སུ་མཛོད་།",
            ""
        ],
        [
            "བཀའ་གདམས་ཆོས་ཀྱིས་ཐེག་མཆོག་ལམ་བཟང་གི་རྨིང་བརྟན།།",
            "ལམ་འབྲས་སྙན་བརྒྱུད་གདམས་པས་རིན་ཆེན་གྱི་མཁར་བརྩེགས། །",
            "བཀའ་བཞི་དོན་བརྒྱུད་གསེར་གྱི་མདའ་ཡབ་ཀྱི་རྩེ་མོར། །",
            "མཐར་ཐུག་ལྔ་ལྡན་ནོར་བུ་བསམ་འཕེལ་གྱི་ཏོག་མཛེས།།",
            "ཞི་གཅོད་ཆོས་ཀྱི་སྣང་བས་སྲིད་ཞི་ཡི་མུན་སེལ། །",
            "རིགས་ཀུན་ཁྱབ་བདག་དང་པོའི་སངས་རྒྱས་ཀྱི་རྒྱལ་ཐབས། །",
            "རྡོ་རྗེ་གསུམ་གྱི་བསྙེན་སྒྲུབ་མཐར་སོན་པའི་ངང་ནས།།",
            "འཁྲུལ་སྣང་མུན་པ་ཀ་དག་ཡེ་གྲོལ་གྱི་དགོངས་ཀློང༌། །",
            "ལྷུན་གྲུབ་སྣང་བཞིའི་ལྟད་མོར་གཞིར་རྫོགས་ཀྱི་ཐིག་ལེར། །",
            "སྐུ་གསུམ་ཡོན་ཏན་རྫོགས་པའི་དགའ་སྟོན་ལ་སྤྱོད་།",
            "དོན་གཉིས་འབད་མེད་ལྷུན་གྱིས་གྲུབ་པ་རང་མཛོད་།",
            "རིས་མེད་ཆོས་ཀྱི་ཁ་འབབ་ཀླུང་བཞི་ཡིས་བསྐོར་ཞིང༌།།",
            ""
        ],
        [
            "དྲི་མེད་མ་དྲོས་རྒྱ་མཚོའི་ཐོས་བསམ་དང་སྒོམ་པས། །",
            "འཁྲུལ་མེད་གསེར་སྦྱངས་མཐའ་ཡས་བསྟན་འགྲོ་ཡི་དོན་ཆེན། །འབད་མེད་སྒྲུབ་ལ་དཀའ་ཚེགས་མེད་པ་རུ་མཛོད་།",
            "གཡེངས་དང་འདུ་འཛི་སྤངས་བའི་དབེན་རི་ཡི་སྤོ་ན།།",
            "ཆགས་སྡང་མདུད་པ་ཞིག་པའི་ཏིང་འཛིན་གྱི་བཅུད་ལེན། །",
            "ཉམས་རྟོགས་ལང་ཚོ་དར་བའི་གསོས་སྨན་དུ་གྱུར་ནས།།",
            "ཚེ་གཅིག་ཟུང་འཇུག་གོ་འཕང་མངོན་གྱུར་དུ་མཛོད་།",
            "གཟིགས་ཤིག་བཀའ་དྲིན་མཚུངས་མེད་དྲིན་ཆེན་གྱི་བླ་མ། །",
            "དགོངས་ཤིག་ཡེ་ཤེས་ཀློང་ནས་འབྲལ་མེད་དུ་སྐྱོང་བར། །",
            "མཛོད་ཅིག་སྐལ་བཟང་བུ་ཀུན་རྗེས་སུ་རང་བཟུང་སྟེ།།",
            ""
        ],
        [
            "སྩོལ་ཅིག་དགོངས་བརྒྱུད་ཡེ་ཤེས་འཕོ་བ་ཡི་དབང་བསྐུར། །",
            "ཀུན་བཟང་བརྡ་ཡི་བླ་མས་ཟབ་ལམ་གྱི་སྒོ་འབྱེད།།",
            "དོན་དམ་འབྲས་བུའི་བླ་མ་རང་རིག་ཏུ་མཐོང་ནས།།",
            "གཉིས་མེད་ཡེ་ཤེས་བླ་མའི་ཐུགས་དགོངས་དང་རོ་གཅིག །",
            "མཐར་ཕྱིན་ཁྱབ་བདག་བླ་མར་བྱང་ཆུབ་པར་མཛོད་།",
            "མདོར་ན་སྲས་བཅས་རྒྱལ་བའི་ཡབ་གཅིག་གི་མགོན་པོ། །",
            "བྱང་ཆུབ་བར་དུ་འབྲལ་བ་མེད་པ་ཡི་ངང་ནས།།",
            "སྐུ་གསུང་ཐུགས་ཀྱི་གསང་བ་གཉིས་མེད་དུ་གྲོལ་བའི། །",
            "བྱིན་རླབས་དགེ་མཚན་མངོན་སུམ་ད་ལྟ་རུ་སྩོལ་།",
            "ཅེས་པའང་ཤར་མདོ་ཁམས་རྫོང་སར་བཀྲ་ཤིས་ལྷ་རྩེའི་གདན་ས་ཆེན་པོའི་མངའ་རིས་ཆོས་རྗེའི་མཆོག་སྤྲུལ་རིན་པོ་ཆེ་དང༌། ",
            "རྗེ་བླ་མའི་ཞལ་སློབ་མདོ་ཁམས་གྲྭ་དགེ་ལེགས་བཅས་པས་",
            "ལྷ་རྫས་ཀྱི་རྟེན་བཅས་གསུང་བསྐུལ་གནང་བ་བཞིན་",
            "འཇམ་མགོན་ཆོས་ཀྱི་རྒྱལ་པོའི་སློབ་འབངས་རྒྱ་མཚོའི་གྲལ་མཐར་སྐྱེས་པའི་",
            "བཙུན་གཟུགས་མཁྱེན་བརྩེའི་འོད་ཟེར་བཀྲ་ཤིས་དཔལ་འབྱོར་གྱིས་",
            "སྒང་ཏོག་ཆོས་ཀྱི་ཕོ་བྲང་གི་གཙུག་ལག་ཁང་དུ་སྐུ་གདུང་ཡིད་བཞིན་ནོར་བུའི་སྤྱན་སྔར་དད་མོས་གདུང་བས་",
            "གསོལ་བ་བཏབ་པ་དོན་དང་ལྡན་པར་གྱུར་ཅིག",
            ""
        ],
        [
            "༈ ཀྱེ་ཧོ། །",
            "ཕ་གཅིག་དྲིན་ཆེན་བླ་མ་ཆོས་ཀྱི་ནི་བློ་གྲོས། །",
            "རབ་འབྱམས་དག་པའི་ཞིང་ན་ཇི་ལྟ་རུ་བཞུགས་ཨང༌། །",
            "ཡབ་གཅིག་སྨྲ་བའི་ཉི་མ་དྲན་པ་ཡི་གདུང་དབྱངས། །",
            "སྨྲེ་ངག་ལྷང་ལྷང་འདོན་པ་ཡུད་ཙམ་ཞིག་གསན་མཛོད། །",
            "ཁྱེད་ནི་སྲས་བཅས་རྒྱལ་བ་མ་ལུས་པའི་སྤྱན་སྔར། །",
            "རྫུ་འཕྲུལ་དགྱེས་རྒུའི་རོལ་བས་ཅི་དགའ་རུ་རྩེན་ནས།།",
            "གཟུངས་དང་མངོན་ཤེས་ཏིང་འཛིན་འཕགས་ཆེན་གྱི་རྣམ་ཐར། །",
            "བློ་ལས་འདས་པར་སྐད་ཅིག་རེ་རེ་བཞིན་དབང་ཐོབ།།",
            "བདག་ཅག་འཇམ་མགོན་ཁྱེད་ཀྱི་ཞལ་བཟང་ནི་མི་མཇལ། །",
            "ཟབ་རྒྱས་ཆོས་ཀྱི་བདུད་རྩི་བསྩལ་མཁན་ནི་མི་།",
            "བླང་དོར་ཐར་ལམ་སྟོན་པའི་དེད་དཔོན་དང་བྲལ་བས། །",
            "འོད་དོད་ཁྱེད་ལ་མི་འབོད་སུ་ཞིག་ལ་རེ་འཆའ། །",
            "སྙིགས་མའི་དུས་ཀྱི་བསྟན་པ་རླུང་གསེབ་ཀྱི་མར་མེ། །",
            "བསྟན་འཛིན་སྐྱེས་བུ་ཕལ་ཆེར་ཁྲི་མུན་གྱིས་བཅིངས་།",
            "ལུང་རྟོགས་ནམ་ལང་སྐར་མ་ལྟ་བུ་རུ་བྱུང་བ། །",
            "བོད་ཡུལ་ཆོས་ཀྱི་ཉི་མ་ཁྱེད་གཅིག་གིས་བོར་རམ། །",
            "བདེ་ཆེན་བདེ་བའི་དཔལ་འབྱོར་ཅི་དགའ་རུ་སྤྱོད་པའི། །",
            "ཁྱེད་ཀྱི་ངང་ཚུལ་དྲན་ནས་ཚུགས་ཐབས་ནི་མི་།",
            ""
        ],
        [
            "ཕ་བུ་ཡ་བྲལ་བྱུང་བའི་སྡུག་བསྔལ་ནི་སུས་བཟོད།།",
            "མཆོག་གི་སྤྲུལ་པའི་ཟླ་བ་མྱུར་བ་རུ་ཕེབས་།",
            "མ་གཅིག་མཁའ་འགྲོར་འབུམ་ཕྲག་ཡངས་པ་ཡི་དབུས་ན།།",
            "ཧེ་རུ་ཀ་དཔལ་པདྨ་ཡེ་ཤེས་ཀྱི་རྡོ་རྗེ། །",
            "འཆི་མེད་རྟག་པ་དམ་པའི་རྒྱལ་ཐབས་ལ་མི་བཞུགས།།",
            "གཟུགས་སྐུ་དབྱིངས་སུ་བསྡུས་བའི་ངང་ཚུལ་འདི་ཅི་ཞིག །",
            "འཛུམ་པའི་ཞལ་བཟང་ལྡན་པའི་སྐུ་མཆོག་ནི་མི་།",
            "ཟབ་རྒྱས་གདམས་པའི་གཏེར་གྱི་གསུང་མཆོག་ཀྱང་མ་ཐོབ།།",
            ""
        ],
        [
            "ཡེ་ཤེས་དགོངས་པས་དབང་བསྐུར་བྱིན་རླབས་ཞིག་མེད་ན།།",
            "དྭ་ཕྲུག་ཐང་དུ་འཁྱམས་པའི་གདུང་བ་འདི་སུས་སེལ།།",
            "འདི་ནས་བྱང་ཆུབ་བར་དུ་འདུ་འབྲལ་ཀྱང་མེད་པའི། །",
            "དམ་ཚིག་རྡོ་རྗེའི་ཐག་པས་ལྷན་ཅིག་ཏུ་སྦྲེལ་བ། །",
            "ཡིད་ཀྱི་གཏད་སོ་ཞུས་ནས་ཉིན་མཚན་ཀུན་འབོད་པས། །",
            "དགོངས་བརྒྱུད་རིག་པ་རྩལ་གྱི་དབང་བསྐུར་ཞིག་སྩོལ་མཛོད། །",
            "ལྷོ་ནུབ་རྔ་ཡབ་པདྨ་འོད་གླིང་གི་དབུས་སུ། །",
            "རྒྱལ་དབང་པད་འབྱུང་རྗེ་དང་དབྱེར་མེད་ཀྱི་བླ་མ། །",
            "བོད་ཡུལ་སྡུག་བསྔལ་ཆུ་ཡིས་ཁྱེར་བ་འདི་གཟིགས་།",
            "ཕན་བདེའི་དབུགས་དབྱུང་སྩོལ་ཅིག་ཉམས་ཐག་གི་སྐྱབས་གནས། །",
            "དངོས་ཉམས་རྨི་ལམ་དག་པའི་སྣང་ཆ་ཡི་བཀོད་པ། །",
            "ཡང་ཡང་རྗེས་སུ་འཛིན་པའི་དགའ་སྟོན་ལ་དབུགས་འབྱིན།།",
            "ཕ་ཡིས་བུ་ལ་རྟག་པར་བསྩལ་བ་ཡི་ངང་ནས།།",
            ""
        ],
        [
            "འབྲལ་མེད་བྱིན་གྱིས་རློབས་ཤིག་འཇམ་མགོན་གྱི་བླ་མ། །",
            "སྤྱན་དང་མངོན་ཤེས་དབང་བཅུའི་དཔལ་འབྱོར་དང་ལྡན་ཁྱོད། །",
            "གདུལ་དཀའི་སེམས་ཅན་མི་དགོངས་ལྟོས་མེད་དུ་བོར་།",
            "དག་པའི་ཞིང་ཁམས་སྦྱངས་བ་འབའ་ཞིག་ལ་དགྱེས་ན།།",
            "ཐུགས་བསྐྱེད་དམ་བཅའ་བཙན་པོ་འདོར་བ་ལ་ཕྱོགས་སམ། །",
            "དེ་ཕྱིར་ཡེ་ཤེས་སྒྱུ་མའི་དགྱེས་ཞལ་གྱི་ཉིན་བྱེད། །",
            "མོས་གུས་སྐྱ་རེངས་གསར་པས་མངོན་སུམ་ལ་དྲངས་ནས།།",
            "འདོད་རྒུའི་བྱིན་རླབས་སྣང་བའི་དགའ་སྤྲོ་ཡི་མེ་ཏོག །",
            "ཡིད་ཀྱི་ཀུན་དགའི་ཚལ་ན་བཞད་པ་རུ་མཛོད་།",
            "དེ་སྐད་གང་ཤར་མགྲིན་པའི་གླུ་དབྱངས་ཀྱི་གླིང་བུ། །",
            "རྒྱལ་ཁམས་ཉུལ་བའི་བུང་བ་མངྒ་ལའི་མིང་གིས། །",
            "སྦས་ཡུལ་འབྲས་ལྗོངས་བཀྲ་ཤིས་ལྡིང་གྲགས་པའི་གནས་ནས།།",
            "མགོ་ཟླའི་དམར་ཕྱོགས་ཚེས་ལ་ཡུད་ཙམ་གྱིས་བྲིས་།",
            ""
        ],
        [
            "༈ ཁྱབ་བདག་བླ་མའི་བཀའ་དྲིན་རྗེས་སུ་དྲན་པའི་རྒྱང་འབོད་མོས་གུས་སྤྲིན་གྱི་ཕོ་ཉ་།",
            "ཨ་ཧོ། ",
            "རྡོ་རྗེ་ཉི་མ་སྙིང་གི་གསང་མཛོད་དུ་འཆར་བས། །",
            "ཐོག་མེད་འཁྲུལ་རྟོག་མུན་པ་སྐད་ཅིག་གིས་བརྟོལ་བའི། །",
            "ཕོ་ཉ་མཚུངས་མེད་སངས་རྒྱས་ཐམས་ཅད་ཀྱིས་བསྔགས་པ། །",
            "ཁྱབ་བདག་དཔལ་ལྡན་བླ་མ་སྙིང་དབུས་ནས་དྲན་བྱུང༌།།",
            "རྒྱལ་དང་དེ་སྲས་མཁས་གྲུབ་རྒྱུ་སྐར་གྱི་ཕྲེང་བས། །",
            "འདུལ་བའི་སྤྱོད་ཡུལ་མ་གྱུར་དུས་ངན་གྱི་སེམས་ཅན། །",
            "ཟླ་མེད་སྙིང་རྗེའི་ཕྱག་གིས་ཅོ་ཏོ་ནས་བཟུང་བའི། །",
            "བཀའ་དྲིན་མཚུངས་མེད་རྣམ་འདྲེན་སྙིང་དབུས་ནས་དྲན་བྱུང༌།།",
            "སངས་རྒྱས་ཞལ་བཟང་མཇལ་བའི་སྐལ་པ་ཡིས་ཕོངས་ཀྱང༌། །",
            "ཆོས་སྐུའི་ཡེ་ཤེས་རྗེན་པ་མངོན་སུམ་དུ་བསྟན་ཏེ།།",
            "ངེས་ལེགས་ཐར་པའི་ཡོན་ཏན་རྩོལ་མེད་དུ་སྐྱེད་མཛད།།",
            "ཐར་པའི་དེད་དཔོན་མཚུངས་མེད་སྙིང་དབུས་ནས་དྲན་བྱུང༌།།",
            ""
        ],
        [
            "བགྲང་དུ་མ་མཆིས་བསྐལ་པར་ངལ་བ་བརྒྱས་བཙལ་བའི། །",
            "སྟོན་པ་མཆོག་དེའི་ཕ་ཕོག་ཕྱག་སོར་གྱི་རྩེ་ནས།།",
            "ཅི་འདོད་ལྷུག་པར་རང་གི་བགོ་སྐལ་དུ་སྩོལ་བའི། །",
            "ཆོས་ཀྱི་གཏེར་མཛོད་ཆེན་པོ་སྙིང་དབུས་ནས་དྲན་བྱུང༌།།",
            "ཚིག་སྐམ་ཁ་ལ་འཁྱེར་བའི་རྟོག་གེ་ཡི་ཚྭ་ཆུ། །",
            "བླུན་སྒོམ་མུན་ནག་མདའ་འཕེན་བདག་འཛིན་གྱི་ཁ་སྣོན། །",
            "མ་འདྲེས་བརྒྱུད་གསུམ་བླ་མའི་ཞལ་ཆབ་ཀྱི་བདུད་རྩི། །",
            "མ་གོད་མ་ཉམས་སྩོལ་མཛད་སྙིང་དབུས་ནས་དྲན་བྱུང༌།།",
            "ངོ་མཚར་གདམས་པའི་ཚིག་རྐང་རེ་རེ་ལ་བསམ་ན།།",
            "ཟབ་རྒྱས་བཀའ་གཏེར་བདུད་རྩིའི་ཉིང་ཁུ་ཡི་ཐིགས་པ། །",
            "སྔོན་བྱོན་གོང་མས་ལུས་སྲོག་ཡལ་དོར་གྱིས་བསགས་པ། །",
            "ཕངས་མེད་ཅི་དགར་སྟོན་མཛད་སྙིང་དབུས་ནས་དྲན་བྱུང༌།།",
            "ཚེ་རབས་གཏན་དུ་ཕན་པའི་མཛད་བཟང་གི་གསེར་རྩིས། །",
            "བདག་རྒྱུད་ལྕགས་ཁམས་རིན་ཆེན་རིན་ཐང་ཅན་བསྒྱུར་མཛད།།",
            ""
        ],
        [
            "སྔོན་མེད་ཡབ་གཅིག་བདག་གི་སྐལ་པ་རུ་ཐོབ་པའི། །",
            "ངང་ཚུལ་བསམ་གྱིན་བརྗེད་མེད་སྙིང་དབུས་ནས་དྲན་བྱུང༌།།",
            "ཚིག་ཙམ་སྙན་པ་མ་ཡིན་དོན་བརྒྱུད་ཀྱི་དྲོད་ལྡན།།",
            "ཁ་བཤད་འུར་གོག་མ་ཡིན་ཚད་མ་གསུམ་ལྡན་པ། །",
            "ལྟར་སྣང་མ་ཡིན་རྒྱལ་བསྟན་སྙིང་པོ་ཡི་ཟབ་ཏིག །",
            "རྫོགས་པར་ཐོབ་པའི་ཆེ་བ་སྙིང་དབུས་ནས་དྲན་བྱུང༌།།",
            "ངེས་དོན་ཆོས་སྐུའི་བླ་མ་འབྲལ་མེད་དུ་བཞུགས་ཀྱང༌། །",
            "ཕྱིར་བལྟས་བྱིས་པས་མི་ཤེས་རྒྱང་རིང་དུ་འཚོལ་བ། །",
            "ཡབ་གཅིག་བརྩེ་བ་ཆེན་པོས་རང་ནོར་རང་སྤྲད་པས། །",
            "འཕྱུགས་མེད་ཁྱོད་ཞལ་མི་བརྗེད་སྙིང་དབུས་ནས་དྲན་བྱུང༌།།",
            "བརྟན་གཡོ་སྲིད་ཞི་ཀུན་ཁྱབ་ཡེ་ཤེས་ཀྱི་བླ་མ། །",
            "སྣང་བ་ཆོས་སུ་ཤར་བའི་བརྡ་ཐབས་དེ་བསྟན་པས། །",
            "ཐམས་ཅད་ཆོས་ཉིད་དོན་གྱི་བླ་མ་རུ་ཐག་ཆོད།།",
            "ཡོངས་གྲུབ་ཆེན་པོའི་མོས་པས་སྙིང་དབུས་ནས་དྲན་བྱུང༌།།",
            ""
        ],
        [
            "མི་འདོད་རྐྱེན་ངན་བླ་མའི་དྲག་ཤུལ་གྱི་མཛད་སྤྱོད། །",
            "ལས་ངན་གློ་བུར་སྒྲིབ་སྤྲིན་སེལ་བྱེད་ཀྱི་ཕོ་ཉ། །",
            "ངེས་འབྱུང་བྱམས་དང་སྙིང་རྗེའི་བསྐུལ་འདེབས་སུ་བཞེངས་པས། །",
            "བྱང་ཆུབ་ལམ་གྱི་གྲོགས་མཛད་སྙིང་དབུས་ནས་དྲན་བྱུང༌།།",
            "ཡིད་བདེ་ཕུན་ཚོགས་དཔལ་སྦྱིན་བདེ་དགའ་ཡི་རོལ་རྩེད། །",
            "རྨི་ལམ་སྒྱུ་མའི་བརྡ་སྟོན་བླ་མ་རྗེའི་ཕྲིན་ལས། །",
            "རྩིས་གདབ་མེད་པའི་གུ་ཡངས་བློ་བདེ་ཡི་ངང་ནས།།",
            "སྣང་སྟོང་གཉིས་མེད་བླ་མ་སྙིང་དབུས་ནས་དྲན་བྱུང༌།།",
            "སྣ་ཚོགས་རྐྱེན་གྱི་ཤུན་པ་ཞེན་མེད་དུ་གྲོལ་བས། །",
            "ངེས་དོན་ཆོས་སྐུ་རྡོ་རྗེ་ནམ་མཁའ་ཡི་དཀྱིལ་འཁོར། །",
            "རྡུལ་བྲལ་ཡེ་ཤེས་སྐུ་ཅན་ཡེངས་འཁྲུལ་དང་བྲལ་བ། །",
            "མཉམ་རྗེས་དབྱེར་མེད་བླ་མ་སྙིང་དབུས་ནས་དྲན་བྱུང༌།།",
            "ཐོག་མའི་དུས་ནས་འདུ་འབྲལ་མེད་པའི་ཚུལ་བཞུགས་ཀྱང༌། །",
            "རང་ངོ་མ་ཤེས་མྱ་ངམ་ཐང་ཆེན་དུ་འཁྱམས་ཏེ།།",
            "སྐྱེ་འཆི་བར་དོའི་བཀྲེས་སྐོམ་ཟུག་ངུ་ཡིས་མནར་ཀྱང༌། །",
            "དེང་འདིར་ཁྱེད་ཞལ་མཇལ་བས་སྙིང་དབུས་ནས་དྲན་བྱུང༌།།",
            ""
        ],
        [
            "རང་ངོ་ཤེས་ན་སྐྱེ་བ་སྤྲུལ་སྐུ་ཡི་བླ་མ། །",
            "འཆི་བ་འོད་གསལ་དོན་དམ་ཆོས་ཀྱི་སྐུའི་བླ་མ། །",
            "བར་དོ་ལོངས་སྐུའི་བླ་མའི་རྣམ་རོལ་དུ་ཤེས་པས། །",
            "འཁྲུལ་པ་གཞི་གྲོལ་བླ་མ་སྙིང་དབུས་ནས་དྲན་བྱུང༌།།",
            "ཀུན་རྫོབ་བརྡ་ཡི་བླ་མའི་མན་ངག་གི་འཕྲུལ་གྱིས། །",
            "དོན་དམ་ཆོས་སྐུའི་བླ་མ་འབྲལ་མེད་དུ་བཞུགས་ཚུལ། །",
            "མཉམ་རྗེས་གཉིས་སུ་མེད་པའི་གསོལ་འདེབས་ཀྱི་གདུང་གླུས། །",
            "ཐུགས་ཡིད་གཅིག་འདྲེས་གདེང་གིས་སྙིང་དབུས་ནས་དྲན་བྱུང༌།།",
            "ཕྱོགས་དུས་འདྲེན་པས་མ་ཐུལ་སྐལ་པ་དམན་བདག་ལ།།",
            "ཡེ་ཤེས་ཉི་མའི་སྣང་བ་རྗེན་ཅེར་དུ་སྟོན་པས། །",
            "འབྲས་བུ་ཕྱི་ནས་འཚོལ་བའི་རེ་དོགས་ཀྱི་མདུད་གྲོལ།།",
            "གཞོན་ནུ་བུམ་སྐུར་འདྲེན་ཁྱོད་སྙིང་དབུས་ནས་དྲན་བྱུང༌།།",
            ""
        ],
        [
            "དྲན་སྣང་བླ་མ་ཡིད་ཀྱི་གདུང་བ་སེལ་ཁྱེད་ཀྱིས། །",
            "དྲན་རྟོག་ཀ་དག་ཆོས་དབྱིངས་རྗེན་པ་རུ་བསྐྱལ་བས། །",
            "གཉིས་མེད་ཡེ་ཤེས་ཆེན་པོའི་བྱིན་རླབས་ཀྱི་སྣང་བས། །",
            "འབྲས་བུ་གཞི་ལ་རྫོགས་པའི་བྱིན་རླབས་ཀྱི་མཆོག་སྩོལ།།",
            "དེ་སྐད་ཐེག་མཆོག་སེང་གེའི་ང་རོ་དང་སྦྱར་བའི། །",
            "གསོལ་འདེབས་ཁ་ཏ་མཐོན་པོ་དོན་འབྲས་ཀྱིས་ལྕི་སྟེ།།",
            "འོད་གསལ་ཆོས་དབྱིངས་ཀློང་དུ་ཚོམ་བུ་གཅིག་གྲོལ་བའི། །",
            "དགེ་ལེགས་ཤིས་པའི་དགའ་སྟོན་མཐོང་ཆོས་སུ་སྩོལ་།",
            "ཅེས་ཐེག་མཆོག་རྫོགས་པ་ཆེན་པོའི་ལམ་ལ་ཡིད་ཆེས་ཀྱི་དད་པ་བརྟན་པོས་དབེན་པར་སྒྲུབ་པ་ལ་གཞོལ་བའི་",
            "འཇིགས་མེད་ཀུན་བཟང་མ་བུ་ནས་ཡང་ཡང་བསྐུལ་བ་བཞིན་སྙོམས་ལས་",
            "ཆོས་སུ་རློམ་པའི་རྒྱལ་ཁམས་པ་རྒན་པོ་མངྒ་ལས་འཛམ་གླིང་ནུབ་ཕྱོགས་ཕ་རན་སེའི་རྡོ་གདོང་ལྟ་ན་",
            "སྡུག་པའི་ནགས་ཚལ་དུ་ཉལ་བའི་ཚེ་བྲིས་པ་འདིས་ཀྱང་",
            "རང་གཞན་འབྲེལ་ཚད་བླ་མ་ཆོས་སྐུའི་རང་ཞལ་མཇལ་བའི་རྟེན་འབྱུང་དུ་གྱུར་ཅིག༈ ",
            "མི་རྒན་གྱི་སྐྱིད་གླུ་བདུད་རྩིའི་དབྱངས་སྙན་།",
            ""
        ],
        [
            "ཨ་ཧོ། ",
            "བསིལ་ལྡན་འཛིན་མ་ཆོས་ལྡན་ཞིང་ཁམས་སུ་གྲགས་པའི། །",
            "སྙིང་པོ་སྒྲུབ་བརྒྱུད་ཤིང་རྟ་ཆེ་རྣམ་བརྒྱད། །",
            "ཁྱད་པར་མདོ་སྒྱུ་སེམས་དང་འཇིགས་བྲལ་གྱི་པཎ་ཆེན། །",
            "མི་ཕམ་འཇམ་དབྱངས་རྣམ་པར་རྒྱལ་བ་ཡི་ཕྱག་རྗེས། །",
            "ལེགས་བཤད་བདུད་རྩིའི་རྒྱུན་བཟང་ལྷུག་པ་རུ་སྩོལ་མཛད།།",
            "མཁས་གྲུབ་དབང་ཕྱུག་རྒྱལ་བ་ཞེ་ཆེན་པ་ཆེན་པོས། །",
            "བཀའ་དྲིན་རྨད་དུ་བྱུང་པས་སྐལ་བཟང་དུ་གྱུར་ཚུལ། །",
            "བསམ་བཞིན་དད་པའི་ཆུ་སྐྱེས་སྙིང་དབུས་ནས་བཞད་དོ།།",
            "བདག་རྒྱུད་ཐོག་མེད་གོམས་པའི་ལས་ཉོན་གྱིས་མུན་སྤྲུལ། །",
            "ཉི་མ་གཅིག་གིས་འཇིག་རྟེན་མུན་པ་ཀུན་སེལ་བཞིན། །",
            "ཁྱེད་ཀྱི་ཡེ་ཤེས་སྣང་བས་ཡུད་ཙམ་ལ་སྦྱངས་།",
            "དྲན་ཤེས་བདུད་རྩིས་གསོས་པའི་བཀའ་དྲིན་ནི་མཐའ་ཡས། །",
            "ལས་ཉོན་ས་རྡོས་མཁྲེགས་པའི་གཤིས་ངན་གྱི་ཐ་རྒོད། །",
            "མགོན་པོའི་བྱམས་བརྩེ་བདུད་རྩིའི་སིམ་ཆར་གྱིས་བརླན་པས། །",
            "ཆོས་བརྒྱད་དགྲ་རུ་མཐོང་བའི་ངེས་འབྱུང་གི་ཟིལ་པ། །",
            "བདག་བློ་ཀུ་ཤའི་རྩེར་ཆགས་ཁྱོད་དྲིན་ལས་ཅི་ཞིག །",
            "གཡེངས་དང་འདུ་འཛིའི་ཤིང་ལ་དུས་རྟག་ཏུ་བརྩེ་བའི། །",
            "རང་སེམས་ཡལ་གའི་རི་དྭགས་ཟློས་གར་གྱིས་བྲེལ་བ། །",
            "ཉེས་པའི་འབྱུང་གནས་མཐོང་ནས་མི་མེད་ཀྱི་ལུང་པར། །",
            "གཅིག་པུ་སྒྲུབ་ལ་བརྩོན་སྤྲོ་ཕ་ཁྱེད་ཀྱི་བཀའ་དྲིན། །",
            "མགོན་པོའི་རྣམ་ཐར་གཙང་མ་གསེར་ཞུན་གྱི་ཆ་ཤས། །",
            "ཡིད་ལ་དྲན་པས་སྐྱོན་བྲལ་ཡོན་ཏན་གྱི་གོང་བུའི། །",
            "རིན་ཐང་སྙིང་ལ་ཤར་ཚེ་དབང་མེད་དུ་འཁུལ་ནས།།",
            ""
        ],
        [
            "མཚན་ལྡན་བླ་མ་ཁྱེད་ལས་དྲན་ཡུལ་དུ་མི་།",
            "ཞལ་གདམས་འཆི་མེད་བདུད་རྩིའི་ཟིལ་ཐིག་རེ་ཁོ་ནས། །",
            "དད་པའི་ལྕེ་ཡིས་མྱངས་པས་རིས་མེད་ཀྱི་བསྟན་དང༌། །",
            "བསྟན་འཛིན་ཀུན་ལ་ཕྱོགས་མེད་དག་སྣང་གིས་བཏུད་ལས། །",
            "ཆགས་སྡང་ལས་ངན་མ་བསགས་ཡིད་ཆེས་ཞིག་སྐྱེ་།",
            "ཁྱད་པར་རོང་ཀློང་ཀུན་མཁྱེན་ཡབ་སྲས་ཀྱི་ལེགས་བཤད། །",
            "བཀའ་གཏེར་ཤིང་རྟ་སྨིན་གླིང་སྐུ་མཆེད་ཀྱི་ཕྱག་རྗེས། །",
            "མི་ཕམ་འཇམ་དཔལ་དགྱེས་པའི་ལེགས་བཤད་ཀྱི་སེང་སྐད། །",
            "ཕ་ནོར་དགྲ་རུ་མ་ལྡང་ཁྱོད་གཅིག་གི་བཀའ་དྲིན། །",
            "མཁས་ཀྱང་ཐ་སྙད་རྟོག་གེའི་ཚིག་སྐམ་དུ་མ་སོང༌།།",
            "གྲུབ་ཀྱང་གཏི་མུག་ཟོག་པོའི་ཧོལ་རྒྱུག་ཏུ་མ་འཕྱན། །",
            "བཟང་ཡང་གཅིག་གསོ་གཅིག་གསོད་ལས་ཀྱི་མཐའ་མ་།",
            "བསྟན་འཛིན་འཇམ་མགོན་བརྒྱུད་བཅས་སངས་རྒྱས་རུ་མཇལ་བྱུང༌།།",
            "རྗེ་དེའི་ཕ་ནོར་བུ་ལ་ལག་མཐིལ་དུ་སྤྲད་ནས།།",
            ""
        ],
        [
            "མ་ཉམས་མ་རུལ་མ་བརླགས་བྱམས་བརྩེ་ཡིས་བསྣམས་ནས།།",
            "མ་མ་སྡུག་གུ་བུ་བཞིན་ཁོ་བོ་ལ་བསྩལ་བའི། །",
            "བཀའ་དྲིན་ཕ་མཐའ་ཡས་པ་དྲན་ཆེས་པས་སྤྲོ་བྱུང༌།།",
            "ཕ་རྗེས་བུ་ཡིས་ཟིན་པའི་ཡོན་ཏན་ནི་ཕྲ་ཡང༌། །",
            "ཕ་ནོར་འཁོར་ལོས་བསྒྱུར་བའི་བང་མཛོད་དེ་མཇལ་ཚེ། །",
            "ཕ་གཅིག་རྫོགས་པའི་སངས་རྒྱས་པདྨ་ནི་བི་ཛ། །",
            "ཕ་མཐའ་ཡས་པའི་སྐྱེ་བར་བརྗེད་ཐབས་ཞིག་ཅི་ཡོད།།",
            "རྩེ་གཅིག་ཉམས་ལེན་སྐལ་པ་ཤིན་ཏུ་ཡང་ཕྲ་མོད།།",
            "ཐོས་དང་བསམ་པའི་བདུད་རྩིའི་རོ་ནུས་ལ་བསམ་ཚེ། །",
            "གདུང་དབྱངས་གླིང་བུས་ཡིད་ཀྱི་རི་སྐྱེས་ཀྱང་མྱོས་ནས།།",
            "སྙིགས་མར་སྐྱེས་ཀྱང་སྐལ་བཟང་རང་མཐོང་ཞིག་སྐྱེ་འདྲ།།",
            ""
        ],
        [
            "ཁྱེད་ཞལ་མངོན་སུམ་མཇལ་སྐབས་ལུས་ངག་གི་ཞབས་ཏོག །",
            "ཟང་ཟིང་སྒྱུ་མའི་མཆོད་པ་འབུལ་ནུས་སུ་མེད་ཀྱང༌། །",
            "སྨིན་གྲོལ་གདམས་པའི་བདུད་རྩིའི་དགའ་སྟོན་གྱིས་སྐྱེས་བཟང༌།།",
            "སྤེལ་ཞིང་འཛིན་པའི་མཆོད་སྤྲིན་འགྱུར་སྙེམ་གྱིས་ཕུལ་ཡོད།།",
            "ངོ་མཚར་གདམས་པའི་བདུད་རྩིའི་ཆ་ཤས་རེ་རེ་ལ།།",
            "རིན་ཐང་བརྗོད་བྲལ་ནོར་བུའི་རྡུལ་ཕྱེ་བཞིན་སེམས་པས། །",
            "ཆ་ཙམ་རྙེད་ཀྱང་འཛིན་སྤེལ་སྡུད་པ་ཡིས་བྲེལ་བའི། །",
            "བྱ་བ་དོན་ལྡན་བསྟན་འགྲོའི་སྲོག་མཐུད་དུ་འགྱུར་སྙམ།།",
            "ཆོས་རྗེས་འབྲང་བའི་བློ་ཡིས་ཆོས་ཀྱི་དབྱིག་བསགས་ནས།།",
            "ཚེ་རབས་ཕྲེང་བར་ལུང་རྟོགས་གན་མཛོད་ཀྱི་འབྱོར་བས། །",
            "ཕྱུག་ནས་རྒྱལ་བ་དགྱེས་པའི་ལམ་བཟང་དུ་ཞུགས་ཏེ།།",
            ""
        ],
        [
            "བསྟན་པའི་མངའ་ཐང་སྤེལ་བའི་བྱེད་པོ་ཞིག་འགྱུར་སྲིད། །",
            "བསགས་བསགས་སྒྱུ་མའི་ནོར་རྫས་དགྲ་བོ་ཡིས་ཁྱེར་སོང༌།།",
            "ལེགས་ལེགས་རྟེན་གསུམ་ཆག་གྲུམ་རྡོ་གོང་བཞིན་གྱུར་ཀྱང༌། །",
            "བླ་མའི་གདམས་ངག་རང་སེམས་གཤིས་ལུགས་སུ་སིམ་པས། །",
            "སྐྱེ་འཆིའི་འཁྲུལ་པ་བྱུང་པ་བརླག་སྙམ་ནི་མི་།",
            "རྒྱལ་བའི་ཕྲིན་ལས་ནོར་བུ་དོན་ཡོད་ཀྱི་ཞགས་པས། །",
            "བཀའ་གཏེར་རབ་འབྱམས་སྨིན་གྲོལ་དྲི་ཟ་ཡི་བུ་མོ། །",
            "ན་ཚོད་རྒས་པའི་རྒན་པོའི་མདུན་ས་རུ་ཕེབས་བྱུང༌།།",
            "ཐེག་མཆོག་ཆོས་ཀྱི་རྒྱལ་ཐབས་འཛིན་པ་ལ་སྤྲོ་བྱུང༌།།",
            "གསེར་འཁོར་རྩིབས་སྟོང་གླིང་བཞི་རྒྱུ་བ་ཞིག་མེད་ཀྱང༌། །",
            "མདོ་རྒྱུད་བཤད་སྒྲུབ་ལས་ཀྱི་འཁོར་ལོ་གསུམ་མཐའ་དག །",
            "རྒྱལ་ཁམས་མི་རྒན་ཁུར་དུ་བབ་བབ་འདྲ་བྱེད་།",
            "ཆོག་ཤེས་མེད་པའི་འདུན་མ་ཆོས་ཀྱི་ནོར་བསགས་སྙམ།།",
            ""
        ],
        [
            "བསམ་དགུ་འཇོ་བའི་ནོར་བུའི་ཐོར་ཚུགས་ནི་མེད་ཀྱང༌། །",
            "རིས་མེད་སྐྱེས་ཆེན་དམ་པའི་ཞབས་སེན་གྱི་ནོར་བུ། །",
            "ཚངས་གནས་སྤ་བས་རྙེད་དཀའི་རིན་ཐང་གི་གསོག་སྲུང༌།།",
            "གཞོན་ནུ་ནོར་བཟང་རྣམ་ཐར་སྨོན་ལམ་དུ་བྱས་ཡོད།།",
            "གངས་ཅན་ཆོས་འབྱོར་སྤྲིན་ཕྲེང་ལང་ལིང་དུ་གཡོ་བས། །",
            "བདག་བློ་བསིལ་ལྡན་རི་ངོགས་ལྷང་ལྷང་དུ་འཁྲིགས་ཀྱང༌། །",
            "དྲུག་ཟུང་མཆེ་བ་ལྡན་པའི་ལག་ལྡན་འདྲ་མེད་ཀྱང༌། །",
            "ལུང་དང་རྟོགས་པའི་ཁུར་གྱིས་ལྗིད་ལྗིད་འདྲ་སྙམ་མོད།།",
            "མྱུར་མགྱོགས་རྟ་མཆོག་རིན་ཆེན་མཐོང་ཐོས་སུ་མེད་ཀྱང༌། །",
            "ཟབ་རྒྱས་ཆོས་ལ་འདུན་པ་རྒས་བཞིན་དུ་ཆེ་བས། །",
            "ཡབ་གཅིག་ཆོས་ཀྱི་རྒྱལ་པོའི་ཐེག་མཆོག་གི་རྒྱལ་ཐབས། །",
            "བདག་གི་ཁུར་དུ་ལྷུང་སྙམ་དད་སྤྲོའི་ཤུགས་འཕེལ་།",
            "འབྱུང་བཞིའི་འཕྲུལ་འཁོར་མང་པོའི་དགྲ་སྡེའི་དཔུང་བརླག་པའི། །",
            "དམག་དཔོན་རིན་ཆེན་སྐུ་སྲུང་ཁོ་བོ་ལ་མེད་ཀྱང༌། །",
            "རྒྱལ་བསྟན་སྙིང་པོའི་དཔལ་དེ་བདག་བློ་རུ་མཛའ་བས། །",
            "དཔའ་བརྟུལ་མེད་ཀྱང་དད་བརྩོན་སྙིང་རྗེ་ཡི་མཚན་ལྡན།།",
            "རིན་ཆེན་མིག་ལྡན་གཏེར་འབྱིན་བློ་གྲོས་ཡིས་དབུལ་ཀྱང༌། །",
            "རིས་བྲལ་མཁས་གྲུབ་རྒྱ་མཚོའི་ལེགས་བཤད་ཀྱི་བཀའ་བསྟན།།",
            ""
        ],
        [
            "གཅེས་དགུའི་ཆོས་ཀྱིས་ཕྱུག་པའི་གཙུག་ལག་ཁང་བརྩིགས་པས། །",
            "གསེར་དངུལ་ནོར་དབྱིག་དབུལ་ཀྱང་ཡིད་ཕམ་ནི་མི་།",
            "མཚན་བཟང་རྒྱན་ལྡན་རིགས་ཀྱི་བུ་སྲས་འདྲ་མེད་ཀྱང༌། །",
            "རྣམ་འདྲེན་རྒྱ་མཚོས་བསྩལ་བའི་ཆོས་བཟང་གི་ཚོགས་རྣམས། །",
            "དམ་པའི་སྐྱེས་བུ་ཡོངས་ལ་དགྱེས་མཆོད་དུ་ཕུལ་བས། །",
            "བཤད་སྒྲུབ་ཆོས་ཀྱི་རབ་ཆད་མ་གྱུར་ཙམ་ཡིན་སྙམ།།",
            "ཕྲིན་ལས་གླིང་བཞི་དབང་བསྒྱུར་རྨི་ལམ་དུ་མེད་ཀྱང༌། །",
            "མཐོང་ཐོས་དྲན་རེག་འགྲོ་ཀུན་གཏན་བདེ་རུ་སྦྱོར་བའི། །",
            "སྨོན་ལམ་སྲས་བཅས་རྒྱལ་བའི་རྣམ་ཐར་བཞིན་བཏབ་པས། །",
            "ཀུན་ཕན་ཕྲིན་ལས་མིང་བཏགས་བྱས་ཙམ་ཞིག་རུང་སྙམ།།",
            "རང་དོན་རྟོགས་པས་བདག་རྒྱུད་གྲོལ་བ་ཞིག་མེད་ཀྱང༌། །",
            "ཆོས་དང་བླ་མར་ཡིད་ཆེས་རེ་སྨོན་གྱིས་བརྟན་པས། །",
            "ཐུགས་རྗེས་གཞན་རྒྱུད་གྲོལ་བའི་སེམས་དཔའ་ནི་མིན་ཀྱང༌། །",
            "ཆོས་མིན་ཟོག་པོས་མི་མགོ་མ་བསྐོར་ཙམ་རེད་།",
            "ཡིད་དཔྱོད་བློ་ལས་ཡེ་ཤེས་རྟོགས་པ་ནི་ཕྲ་ཡང༌། །",
            "ཐེག་མཆོག་སྙིང་པོའི་བཀའ་གཏེར་ཀུན་བཟང་གི་ཐུགས་བཅུད། །",
            "ཐོས་པ་འདི་ཡང་སྔོན་སྦྱངས་ལས་འཕྲོ་བཟང་ཡིན་སྙམ།།",
            "ངེས་དོན་སེང་གེའི་ང་རོ་བློ་གཏད་ཀྱང་བཀལ་སྙམ།།",
            ""
        ],
        [
            "བཀའ་གདམས་བསྟན་འཛིན་ཐུབ་བསྟན་རྒྱན་གཅིག་ནི་ལྟ་ཅི། །",
            "ནག་ཆང་ལུས་དང་གྲིབ་བཞིན་འགྲོགས་པ་ཡི་སྔགས་ཧྲུལ། །",
            "རིན་ཆེན་བྱང་ཆུབ་སེམས་ཀྱི་ཕ་ལམ་གྱི་མཚོན་ཆ། །",
            "བདག་འཛིན་འགོང་པོའི་སྟེང་དུ་བསྐུལ་བ་ནི་མ་བརྗེད།།",
            "གསང་ཆེན་རྒྱུད་སྡེའི་སྲོལ་འབྱེད་ཤིང་རྟ་ནི་མིན་མོད།།",
            "ཐུབ་གསུང་སྙིང་པོ་རྒྱུད་སྡེ་རྣམ་དྲུག་གི་སྨིན་གྲོལ། །",
            "ཐོབ་ཚད་ཡིད་ཆེས་ཤེལ་གྱི་བུམ་བཟང་དུ་བསྐྱིལ་ནས།།",
            "སྤྱོད་པའི་སྐལ་བཟང་རྡོ་རྗེའི་རིགས་ཅན་དུ་རློམས་ཤོར། །",
            "ཆོས་བརྒྱད་རླུང་བསྐུར་གཡའ་གངས་དབེན་པ་ཡི་གནས་སུ། །",
            "རླུང་སེམས་དབུ་མར་ཐིམ་པའི་གྲུབ་པའི་རྟགས་མེད་ཀྱང༌། །",
            "བཀའ་བཞི་བརྒྱུད་པའི་གསེར་རིའི་ཕྲེང་མཛེས་ཀྱི་ཚོགས་ལ།།",
            "དད་པས་གསོལ་བཏབ་ཆོས་སྐལ་མ་ཆད་ཙམ་བྱུང་སོང༌།།",
            "མཐར་ཐུག་ལྔ་ལྡན་ཁྱུང་པོའི་གསེར་ཆོས་ཀྱི་ཡང་ཞུན། །",
            "སྐལ་བཟང་རིན་ཆེན་བུམ་པར་མ་ཉམས་པར་བསྐྱིལ་བས། །",
            "ཆོས་བརྒྱད་ཆུ་རིས་དེད་པའི་ཕོ་ཚུགས་དེ་"
        ],
        [
            "ཞིག་ནས། །",
            "ངེས་དོན་ཉམས་སུ་ལེན་པས་སྐལ་ཆད་དུ་མ་གྱུར།།",
            "རྡོ་རྗེ་ནཱ་དའི་སྒྲ་དབྱངས་ཇོ་ཞལ་གྱི་ཐུགས་བཅུད། །",
            "སྨིན་གྲོལ་རྒྱུད་རྒྱལ་བཤད་ཁྲིད་སྐལ་བཟང་དུ་ཐོབ་པས། །",
            "ཟབ་དོན་སྨྲ་བའི་རྒྱུད་སྡེའི་སློབ་དཔོན་ཞིག་མིན་ཀྱང༌། །",
            "དད་སྤྲོའི་ཐོས་བསམ་སྒོམ་དང་འཆད་ཉན་ཀྱང་བྱས་རློམས། །",
            "མི་ཕྱེད་རྡོ་རྗེ་གསུམ་གྱི་བསྙེན་སྒྲུབ་ལ་བསྟེན་།",
            "ཕྱི་ནང་གཞན་གསུམ་གཉིས་མེད་མཆོག་བརྙེས་ཞིག་མིན་མོད།།",
            "རྡོ་རྗེ་བཙུན་མོའི་ཞལ་ཆབ་བདེ་སྟོང་གི་རོ་མཆོག །",
            "མྱོང་བའི་ངོ་མཚར་འཛུམ་གྱིས་ཡིད་བློ་ཡང་བདེ་སྙམ།།",
            "མདོར་ན་འདིར་སྣང་འཁྲུལ་བའི་རྦ་རླབས་ལ་མ་གཡེངས།།",
            "མཚན་ཉིད་ཡོངས་རྫོགས་མཁས་གྲུབ་མཚུངས་མེད་ཀྱིས་རྗེས་བཟུང༌། །",
            "སྒོ་གསུམ་བྱ་བས་རྣམ་དཀར་ཅི་ནུས་སུ་བརྩོན་པས། །",
            "ཤི་ཡང་མི་འགྱོད་ཙམ་འདི་བླ་མ་རྗེའི་བཀའ་དྲིན། །",
            "ཇི་སྙེད་ལེགས་བྱས་འབྲས་བུ་ནོར་བུ་ཡི་རྡུལ་ཕྱེ།།",
            ""
        ],
        [
            "བདག་རྒྱུད་ཆོས་ལ་སྦྱོར་བའི་ཕ་མ་དང་སྤུན་ཟླ། །",
            "དྲིན་ཆེན་རྣམས་གཙོས་སྡང་དགྲ་གདོན་བགེགས་ཀྱིས་ཐོག་དྲངས། །",
            "མཁའ་ཁྱབ་ཡིད་ཅན་རྣམ་གྲོལ་ཐོབ་ཕྱིར་དུ་བསྔོའོ།།",
            "རྒྱལ་སྲས་སྤྱོད་ལ་འཇུག་པའི་སྐལ་ལྡན་ཞིག་གྱུར་ཚེ། །",
            "ཤཱཀྱའི་ཏོག་དང་གུ་རུ་མྱུར་མ་ཡི་དཔལ་མོ། །",
            "འཇམ་དབྱངས་སྤྱན་གཟིགས་ཉེ་བའི་སྲས་མཆོག་བརྒྱད་ཇི་བཞིན། །",
            "ནམ་མཁའ་ཇི་སྲིད་འགྲོ་བའི་བྲན་ཁོལ་དུ་གྱུར་།",
            "རྒྱལ་བའི་ཐུགས་མཛོད་གསང་བ་བསམ་མི་ཁྱབ་མཐའ་དག །",
            "མི་བརྗེད་གཟུངས་སྤོབས་བློ་གྲོས་མཆོག་དབྱིངས་ཀྱིས་འཛིན་ཅིང༌། །",
            "གདུལ་དཀའ་འདུལ་དང་དམ་ཆོས་མི་ནུབ་པར་སྤེལ་བའི། །",
            "ཐོས་བསམ་སྒོམ་པའི་ཡོན་ཏན་བསམ་མི་ཁྱབ་ཐོབ་སྨོན།།",
            "དབྱངས་ཡིག་གཅིག་གིས་རབ་འབྱམས་ཆོས་ཀྱི་སྒོ་སྟོན་ཅིང༌། །",
            "དེ་སྙེད་གདུལ་བྱ་བྱང་གྲོལ་ངལ་སྟེགས་ལ་བཀོད་ཀྱང༌། །",
            "བསྙེངས་དང་ཞུམ་པ་མེད་ནས་གདུལ་དཀའི་ཞིང་རྒྱ་མཚོར། །",
            "ཞི་བསིལ་བདུད་རྩིའི་ཟིམ་ཆར་འབེབས་མཁན་ལ་སྨོན་ནོ།།",
            ""
        ],
        [
            "རབ་འབྱམས་ཞིང་རྡུལ་མཉམ་པའི་རྒྱལ་བ་ཡི་སྤྱན་སྔར། །",
            "དཔའ་ཆེན་སེམས་དཔའི་རྣམ་ཐར་རྒྱ་མཚོའི་སྤྲིན་བཀོད་བཞིན། །",
            "བདེ་གཤེགས་དགྱེས་པའི་སྤྱོད་ཡུལ་རླབས་ཆེན་གྱི་མཛད་པ། །",
            "ངོ་མཚར་ཆོས་དབྱིངས་མཉམ་པར་བཀོད་ནུས་སུ་གྱུར་།",
            "དེ་ཚེ་བདག་གི་བཤེས་གཉེན་ཆོས་ཀྱི་གྲོགས་ཀུན་དང༌། །",
            "གཤེ་བསྐུར་དམོད་སྡང་ལུས་བསྐྱེད་ཕ་མ་དང་སྤུན་ཟླ། །",
            "བསྐལ་བཟང་སངས་རྒྱས་སྟོང་བཞིན་མཐུན་པའི་མཆེད་གྱུར་།",
            "བྱང་ཆུབ་ལམ་འགོད་མཐུན་གྲོགས་རྒད་པོ་བདག་གྱུར་།",
            "འགྲོ་ཕྱིར་སྲོག་ཀྱང་གཏོང་ནུས་སྙིང་རྗེ་ཆེའི་གོ་ཆ། །",
            "རྣམ་འདྲེན་བཞི་པའི་སྨོན་ལམ་བདག་ཉིད་རང་བྱས་ནས།།",
            "དཔག་ཡས་སྒྱུ་འཕྲུལ་བསམ་གྱིས་མི་ཁྱབ་པའི་ངོ་མཚར། །",
            "སྲས་བཅས་རྒྱལ་བས་བསྔགས་འོས་ཁོ་ན་རུ་གྱུར་།",
            "གྲོལ་ཚད་མངོན་དུ་གྱུར་པའི་སྒོམ་ཆེན་འདྲ་མིན་ཡང༌། །",
            "ངེས་དོན་ཆོས་སྐལ་ཆད་པའི་རྟོག་གེ་རུ་མ་འཁྱམས། །",
            "སྦྱོར་བ་ཡན་ལག་དྲུག་གི་མྱུར་ལམ་ལ་བརྟེན་།",
            ""
        ],
        [
            "རླུང་སེམས་དབུ་མ་རུ་ཚུད་པའི་ཕྱི་ནང་གཞན་གསུམ། །",
            "མཆོག་བདེའི་ཡེ་ཤེས་འཆར་བའི་སྐལ་བ་ཆེས་ཕྲ་ཡང༌། །",
            "གཉིས་མེད་རྒྱུད་ཀྱི་རྒྱལ་པོའི་ཐོས་བསམ་ལ་རྟག་འདུན།།",
            "རྡོ་རྗེ་བཙུན་མོའི་ཞལ་ལུང་བསྙེན་སྒྲུབ་ཀྱི་གསེང་ལམ། །",
            "རྡོ་རྗེ་གསུམ་གྱི་རྣལ་འབྱོར་ཤིང་རྟ་ལ་འཛེགས་ཏེ།།",
            "རྡོ་རྗེ་སྡོམ་པ་ཆེན་པོའི་སྤང་རྟོགས་ཀྱིས་དབུལ་ཡང༌། །",
            "རྡོ་རྗེའི་རྣལ་འབྱོར་འདུན་པའི་ཡིད་ཆེས་ཀྱི་ངང་ཡོད།།",
            "ཧེ་ཧེ་མི་རྒན་ཞི་བའི་རི་སུལ་དུ་ཕྱིན་པས། །",
            "འབྲེལ་མེད་ཅ་ཅོ་ཆང་བཟིའི་གླེང་མོ་འདྲ་བྱུང་ཀྱང༌། །",
            "བསྐལ་མང་རྙེད་དཀའི་ཆོས་སྒོ་རབ་འབྱམས་ཀྱི་ལྟད་མོ། །",
            "མིག་དང་སེམས་ལ་སིམ་པས་སྐྱིད་གླུ་འདི་ཤོར་སོང༌།།",
            "ད་དུང་ཚེ་མཇུག་ཅི་ཡོད་རིས་མེད་ཀྱི་ཐུབ་བསྟན། །",
            "ཕྱོགས་མེད་མཁས་གྲུབ་རྒྱ་མཚོའི་ཞལ་སྒོ་ནས་བླངས་ཏེ།།",
            "ཆོག་ཤེས་ཆོས་ལ་མེད་པའི་ཐོས་པ་ཡི་རྒྱ་མཚོ། །",
            "དད་པའི་གཟིངས་ལ་བརྟེན་ནས་བརྒལ་འདོད་ཀྱི་བློ་སྐྱེས།།",
            ""
        ],
        [
            "དུས་ཀྱི་ཞགས་པས་འཇིག་རྟེན་ཕ་རོལ་དུ་དྲངས་ཀྱང༌། །",
            "དཀོན་མཆོག་རིན་ཆེན་གསུམ་གྱི་སྣང་བ་དང་མི་འབྲལ། །",
            "བསགས་པའི་ཆོས་འབྱོར་དགྲ་སྡེས་བརླག་དོགས་ཀྱང་མེད་པས། །",
            "རྒྱལ་བ་དགྱེས་པའི་ཤུལ་ལམ་རྒད་པོ་ངས་སྙོགས་སྙམ།།",
            "མངྒ་ལས་།",
            "༈ ཨོཾ་སྭ་སྟི་ཤྲཱི་བི་ཛ་ཡནྟུ། ",
            "མཁའ་ཁྱབ་ཡེ་ཤེས་རྡོ་རྗེ་ནམ་མཁའི་སྐུ། །",
            "རྒྱལ་བ་རྟག་པའི་རིགས་ཀྱི་ཉིན་མོར་བྱེད།།",
            "སྣང་སྲིད་འབར་བའི་ཕྱག་རྒྱས་ཟིན་གནོན་པ། །",
            "འཇམ་དཔལ་རྡོ་རྗེ་རྣོན་པོའི་མཚོན་འཆང་རྒྱལ།།",
            "ཤྲཱི་མ་ཧཱ་ཧེ། བདེ་ཆེན་རྔམས་པའི་སྙིང་རྗེའི་རྟ་སྐད་ཅན། །",
            "ཁམས་གསུམ་སྲིད་ཞིའི་གཡང་ས་ལས་སྒྲོལ་ཕྱིར། །",
            "གཞོམ་མེད་རྡོ་རྗེ་ནཱ་དའི་གསུང་རྡོ་རྗེ། །",
            "གར་གྱི་དབང་ཕྱུག་དཔའ་བོའི་ཆོ་འཕྲུལ་རྨད།།",
            "ཤྲཱི་མ་ཧཱ་སུ་ཁ་ཧཾ། ",
            "སྲིད་ཞི་ལས་འདས་མཉམ་ཉིད་ཞི་བའི་ཐུགས། །",
            "གཉིས་མེད་འབར་བའི་ཁྱབ་བདག་ཧེ་རུ་ཀ །",
            "མཆོག་ཏུ་མི་འགྱུར་ཡང་དག་བདེ་བའི་གར། །",
            "མཁའ་འགྲོ་སྒྱུ་མ་དགྱེས་དགུའི་སྤྲིན་གྱིས་།",
            ""
        ],
        [
            "ཤྲཱི་ཨ་མྲྀ་ཏ་ཧོ། ཟུག་རྔུ་ཀུན་བྲལ་ཆོས་དབྱིངས་བསམ་མི་ཁྱབ།།",
            "ཡེ་ཤེས་བཅུད་ཀྱི་དྭངས་མར་ཞུ་བའི་སྨན། །",
            "རྟོག་བྲལ་བདེ་ཆེན་རྡོ་རྗེའི་དཔྱིད་གྲུབ་པས། །",
            "ཁྲག་འཐུང་རྗེ་བཙན་ཆེ་བའི་མཆོག་ཏུ་བཞེངས། །",
            "ཤྲཱི་བཛྲ་ཀུ་མཱ་རི། །",
            "རྟག་བརྟན་རྡོ་རྗེའི་ཡེ་ཤེས་གཞོན་ནུའི་གར། །",
            "སྙིང་རྗེའི་བདུད་བཞིར་རྔམས་པ་ཁྲོ་བོའི་རྗེ། །",
            "སངས་རྒྱས་ཀུན་གྱི་ཕྲིན་ལས་འབར་བའི་མཚོན། །",
            "མཐར་བྱེད་སྟོབས་བཅུའི་རྩལ་འཆང་ཀཱི་ལ་ཡ། །",
            "ཤྲཱི་ཨ་ཧཾ་ཧོ་ཡེ། ",
            "བདེ་ཆེན་དཔྱིད་ཀྱི་ཐིག་ལེའི་རྟག་པའི་རྒྱལ།།",
            "སྣང་སྲིད་དབྱིངས་ཆེན་རྣམ་ཐར་གསུམ་གྱི་མཁར། །",
            "བདེ་ཆེན་ཡེ་ཤེས་ཀློང་གི་ཟིལ་མངར་ཅན། །",
            "ངོ་མཚར་ཐིག་ལེ་སྒྱུ་མའི་ཁྱབ་བདག་རྨད།།",
            "ཤྲཱི་མ་ཧཱ་གུ་ར་ཝེ། །",
            "ཕྱོགས་དུས་རྒྱལ་བའི་མཁྱེན་བརྩེའི་ཡེ་ཤེས་སྤྲིན། །",
            "རང་བྱུང་སྒྱུ་འཕྲུལ་ཕྲིན་ལས་ཟློས་གར་གྱིས། །",
            "རྨད་བྱུང་རྣམ་འདྲེན་རྒྱ་མཚོའི་མཛད་པ་ལས། །",
            "བཙན་ཐབས་རྡོ་རྗེའི་བྱིན་འབེབས་བླ་མ་རྗེ། །",
            "ཧོ་མཱ་ར་ཡ་ཕཊ། །",
            "གཟུང་འཛིན་ལས་འདས་ལྟ་བའི་རྫོང་བཙན་ཞིང༌།།",
            "བྱིང་རྒོད་འཕྲང་བརྒལ་རྒོལ་བའི་དམག་དཔུང་བཙན།།",
            "སྲིད་ཞིའི་སྲོག་འཕྲོག་མི་སྲུན་སྤྱོད་འཆང་བའི། །",
            "དྲག་པོ་གསང་བ་སྔགས་ཀྱི་འཕྲུལ་འཁོར་ལྟོས།།",
            ""
        ],
        [
            "ཧེ་རཱུ་ཏྲ་བྷྱོཿ རྡོ་རྗེའི་ཐ་ཚིག་བསྐུལ་བས་དྲེགས་པ་འབོད།།",
            "སྲོག་སྙིང་གནད་ཀྱིས་བཀར་ཏེ་དགྲ་ལ་རྦད། །",
            "ཉམས་པའི་ལུས་སྲོག་མཐར་བྱེད་བསད་པ་ཡིས། །",
            "བསྟན་པའི་ལྕགས་རི་མཆོད་བསྟོད་ལས་ལ་རྔམས། །",
            "ཧ་ཧ། ",
            "༈ ཛ་ཡ་ནིརྨ་ཀ་ལ་བསྔགས་པ་དད་པའི་མེ་ཏོག་བཞད་པ་ཞེས་བྱ་བ། །",
            "ན་མོ་གུ་རུ་ཤྲཱི་ཛ་ཡ་ནིརྨ་ཀ་ཡེ། ",
            "ཀ་བ་མེད་པའི་བྲག་རིའི་ཁང་བཟང་དུ། ",
            "ཁ་བ་ཅན་གྱི་རྣ་རྒྱན་མི་ལ་བཞིན། །",
            "ག་བུར་འཛིན་མཚུངས་རྣམ་ཐར་བདུད་རྩིའི་མཛོད། །",
            "ང་བདག་སྙིགས་མའི་གདུང་བ་སེལ་དེ་བསྔགས།།",
            "ཅ་ཅོའི་ཐ་སྙད་རིག་པ་མ་སྦྱངས་ཡང༌། །",
            "ཆ་བྱད་རས་ཀྱི་གོས་གསོལ་སྦྱངས་ཡོན་ཅན། །",
            "ཇ་དངུལ་ཟང་ཟིང་འབྱོར་པ་རིང་སྤང་ནས།།",
            "ཉ་ཟླ་ལྟར་མཛེས་དཀར་ཐུབ་དང་དུ་བཞེས།།",
            "ཏ་ལའི་ཤིང་གྱི་མགོ་བོ་བཅད་པ་ལྟའི། །",
            "ཐ་མལ་ཚེ་འདིའི་འདུན་མ་བློས་བཏང་སྟེ།།",
            ""
        ],
        [
            "ད་ལྟ་སྙིགས་སྤྱོད་རྡུལ་གྱིས་མ་གོས་པས། །",
            "ན་རྒ་སྐྱེ་འཆིའི་ཆུ་བཞིའི་ཕ་མཐར་བརྒལ།།",
            "པ་སངས་ལྟར་དཀར་རས་ཀྱི་བླ་གོས་ཅན། །",
            "ཕ་རོལ་ཕྱིན་དྲུག་དབུ་མའི་དབྱིངས་རྫོགས་པས། །",
            "བ་གླང་ལྟ་བུའི་འགྲོ་སྒྲོལ་རས་པ་ཆེའི། །",
            "མ་ལུས་ངོ་མཚར་རྣམ་ཐར་ཁྱེད་ལ་རྫོགས།།",
            "ཙཱ་རི་ཏྲ་མཚུངས་གནམ་རྫོང་བྲག་སྐྱིབས་སུ། །",
            "ཚ་གྲང་དུས་ཀུན་རས་རྐྱང་ན་བཟའ་བཞེས།།",
            "ཛ་ཡ་ནིརྨ་ཀ་ཞེས་ངེས་དོན་གྱི། །",
            "ཝ་ལེར་ཆོས་ཉིད་མངོན་གྱུར་རྣལ་འབྱོར་དབང༌། །",
            "ཞྭ་གོས་ཙམ་གྱི་བསྟན་པ་མ་སྐྱོངས་ཞིང༌།།",
            "ཟ་འདོད་རྙེད་ཚོལ་བྲལ་བའི་བཤད་སྒྲུབ་ལས། །",
            "འ་འུར་ཙམ་མིན་ངེས་དོན་ཕྲིན་ལས་ཀྱིས། །",
            "ཡ་མཚན་འབྲེལ་ཚད་དོན་ལྡན་སེམས་དཔའ་ཆེ།།",
            "ར་རིབ་དང་བྲལ་ལྷན་སྐྱེས་དགོངས་པ་རྟོགས།།",
            ""
        ],
        [
            "ལ་ལ་ར་སའི་མདུད་གྲོལ་ལམ་རྟགས་རྒྱས།།",
            "ཤ་ཁྲག་འོད་དེངས་ཏིང་འཛིན་ཟས་སུ་བསྟེན།།",
            "ས་གསུམ་ཆེ་དགུའི་བླ་མའི་བླ་མར་གྱུར།།",
            "ཧ་ཅང་རབ་བརྟག་ངག་གིས་མ་ཡིན་པར། །",
            "ཨ་དབྱིངས་བདེན་མཐོང་སྐྱེས་ཆེན་བསྔགས་པའི་དོན། །",
            "ཨ་ལི་ཀ་ཕྲེང་བྱ་དཀའི་ངག་འདི་ཡང༌། །",
            "ཧ་ཅང་དོན་གྱི་རྣམ་ཐར་དྲན་པས་བསྟོད།།",
            "ཨེ་མ་ཁྱོད་ནི་བརྟན་གཡོ་སྲིད་ཞིའི་སྲོག །",
            "ཨུ་རྒྱན་རྗེ་བཞིན་ཆོས་སྐུར་བཞུགས་སྙམ་པས། །",
            "ཨི་དཾ་སྟུ་ཏ་ཡི་ཚིགས་བཅད་ཕྲེང༌། །",
            "ཨོ་ཌི་ཡཱ་ནའི་མིང་གིས་གུས་བསྟོད་པས། །",
            "སྲིད་པའི་འཇིགས་བཅིལ་ཞི་དབྱིངས་ཇི་བཞིན་གཟིགས།།",
            "མཁྱེན་བརྩེ་ཡེ་ཤེས་དཔེ་མེད་མཛེས་གཏེར་བརྙེས། །",
            "སྐུ་གསུང་ཐུགས་མཐུ་ཀུན་ཏུ་གུས་བཏུད་མཐུས། །",
            "འགྲོ་མགོན་གཙོ་ཁྱོད་བློ་གྲོས་མཚོར་རོལ་མཛོད། །",
            "ཅེས་དབྱངས་ངེས་པའི་བྱ་དཀའི་ཚིག་གི་བརྗོད་པ་འདི་ཡང་",
            "རྒྱལ་ཁམས་ཀུན་ཏུ་རྒྱུ་བའི་བྷུ་སུ་ཀུ་ཞི་བའི་སྨན་ལྗོངས་ཀྱི་དབུས་ན་མཛེས་པའི་རྐང་འཐུང་གི་ལང་ཚོ་རྣམ་པར་བཀྲ་བའི་",
            "བསམ་གཏན་གྱི་ཁང་བུར་བག་ཕེབས་པའི་ཚེ་ཀུན་བྱེད་ཀྱི་མེ་ལོང་དུ་ཤར་བ་བཞིན་ཡི་གེའི་རིས་སུ་སྤེལ་བ་",
            "དཔལ་མགོན་བླ་མ་དམ་པའི་བྱིན་རླབས་འཇུག་པའི་ཉེ་རྒྱུ་ཁོ་ནར་གྱུར་ཅིག",
            ""
        ],
        [
            "༈ རྒྱལ་ཡུམ་རྡོ་རྗེ་བཙུན་མོ་མཁར་ཆེན་ཡེ་ཤེས་མཚོ་རྒྱལ་རྗེས་སུ་དྲན་པའི་ཐོལ་གླུ་",
            "ལྷན་སྐྱེས་བདེ་སྟོང་རྡོ་རྗེའི་རོལ་མོ་ཞེས་བྱ་བ་ས་མཔྟ། །",
            "ཨ་ཧོ། །",
            "ཀ་དག་སྐྱེ་མེད་རྡོ་རྗེ་དབྱིངས་ཕྱུག་གི་བཙུན་མོ། །",
            "ཁ་སྦྱོར་བདུན་ལྡན་རིགས་ལྔའི་འཁོར་ལོའི་བསྒྱུར་ཆེན་པོ། །",
            "ག་བུར་མདངས་འཛིན་གངས་ཅན་སྐྱབས་གཅིག་གི་མ་མ། །",
            "ང་ཚོའི་འདི་ཕྱིའི་རེ་ལྟོས་ཨ་མ་རྗེ་མཁྱེན་ནོ།།",
            "ཅ་རེ་ཞིག་གི་སྤྱོད་ཡུལ་དངོས་མཚན་དུ་མེད་ཀྱང༌། །",
            "ཆ་མེད་ཀུན་འགྲོ་ཀུན་ཁྱབ་སྲིད་ཞིའི་སྲོག་བཞུགས་པ། །",
            "ཇ་ཧང་ལི་ཁྲིའི་མདངས་འཛིན་མཚན་དཔེའི་དཔྱིད་མཚར་སྡུག །",
            "ཉ་གང་སྟོན་ཟླ་ལྟ་བུའི་གདུང་སེལ་མ་མཁྱེན་ནོ།།",
            "ཏ་ན་ག་ནའི་ཐབས་ཤེས་རྡོ་རྗེ་ཡི་ལམ་ནས།།",
            "ཐ་མལ་སེམས་ཅན་བདེ་སྟོང་དྷཱུ་ཏི་ཡི་དབྱིངས་སུ། །",
            "ད་ལྟ་ཡུད་ཀྱིས་སེམས་ཅན་སངས་རྒྱས་སུ་བསྒྱུར་བས། །",
            "ན་གཞོན་ཆགས་པས་གདུང་བཞིན་ཨ་མ་ཁྱོད་དྲན་བྱུང༌།།",
            "པ་ར་མི་ཏ་རྒྱལ་སྲས་སྤྱོད་མཆོག་གི་ཤིང་རྟས། །",
            "ཕ་རོལ་སྲིད་ཞིའི་མཚོ་བརྒལ་ཐེག་ཆེན་གྱི་ལམ་སྙིང༌། །",
            "བ་མོར་ཚ་ཟེར་རེག་བཞིན་བདེ་མྱུར་དུ་སྐྱོབ་པའི། །",
            "མ་གཅིག་འཕགས་བཞིའི་ཡུམ་ཆེན་སྙིང་དབུས་ནས་དྲན་བྱུང༌།།",
            "ཙ་ཀོ་ར་ཡི་མགྲིན་གླུའི་དཔྱིད་དུས་ཀྱི་དཔལ་བཞིན། །",
            "ཚ་གྲང་ཨ་ཧཾ་འབར་ཞུས་མི་རྟོག་པའི་དྭངས་མ། །",
            "ཛ་ལནྡྷ་ར་ངལ་འཚོ་ལྷན་སྐྱེས་ཀྱི་དེ་ཉིད། །",
            "ཝ་ལེར་འཆར་བའི་གསེང་ལམ་སྟོན་པ་ལ་རིངས་།",
            ""
        ],
        [
            "ཞ་ཉེ་ལྟར་ལྕིད་ལས་ཉོན་འཁྲུལ་སྣང་གི་བག་ཆགས། །",
            "ཟྭ་ལྟར་རྩུབ་པའི་ལས་རླུང་དྷཱུ་ཏིའི་དབྱིངས་སིམ་པས། །",
            "འ་འུར་མ་བརྟགས་ཉམས་དགའི་འཁྲུལ་སྣང་གི་ག་བུར། །",
            "ཡ་མཚན་རྣམ་ཐར་གསུམ་དུ་བདེ་མྱུར་གྱིས་སྦྱོར་མཛོད། །",
            "ར་རིབ་དྭངས་བྲལ་ཆོས་དབྱིངས་རྒྱལ་ཀུན་གྱི་མ་གཅིག །",
            "ལ་ལ་ར་སའི་གཟུང་འཛིན་ར་རི་ཡིས་སྒྲིབ་པ། །",
            "ཤ་ཟ་སྲིན་པོས་བོས་བཞིན་དྷཱུ་ཏིའི་དབྱིངས་བཅོམ་།",
            "ས་བཅུའི་ཡོན་ཏན་རྫོགས་པའི་ནུ་བོའི་མཆོག་སྟེར་མཛོད། །",
            "ཧ་ཅང་སྙིགས་མའི་ནད་གདུང་བཞི་བརྒྱ་དང་རྩ་བཞི། །",
            "ཨ་དོན་སྐྱེ་འགག་གནས་མེད་སྟོང་ཆེན་དུ་ངལ་བསོའི། །",
            "ཧ་ཧོ་གཏན་བདེའི་དགའ་སྟོན་ཟད་མི་ཤེས་འཇོ་བའི། །",
            "ཨ་མས་རྗེས་སུ་ཟུངས་ཤིག་བོད་འབངས་ཀྱི་ཡུམ་ཆེན། །",
            "ཨོ་ཌི་ཡཱ་ནའི་རྡོ་རྗེའི་སློབ་དཔོན་གྱི་དགྱེས་སྡེར། །",
            "ཨེ་མ་དད་པའི་ཆུ་མཚོ་བཟོད་མེད་དུ་རྒྱས་པས། །",
            "ཨུ་ད་དྷཱི་ལྟར་ཀུན་དགའི་ཟླ་གཞོན་གྱིས་བསྐྱང་ཏེ།།",
            "ཨེ་མ་བྱང་ཆུབ་བར་དུ་རྗེས་འཛིན་དུ་མཛོད་།",
            "ཅེས་པའང་ཤིང་བྱི་སྣྲོན་ཟླའི་དམར་ཕྱོགས་ཀྱི་ཚེས་བཅུའི་མཆོད་པའི་སྐབས་",
            "རྒྱལ་ཁམས་ཀྱི་དཱ་རི་དྲ་མང་ག་ལའི་མིང་གིས་",
            "ཕྱི་རྒྱལ་པེ་རས་སི་ནས་གསོལ་འདེབས་གདུང་དབྱངས་སུ་བྲིས་པ་",
            "ལྷན་སྐྱེས་ཡེ་ཤེས་ཀྱི་མཁའ་འགྲོ་དངོས་སུ་མཇལ་བའི་རྟེན་འབྱུང་དུ་གྱུར་ཅིག",
            "༈ ཐེག་མཆོག་རྫོགས་པ་ཆེན་པོའི་རྣལ་འབྱོར་གྱི་དབང་ཕྱུག་དཔལ་ཆེན་སེངྷེ་ཤྭ་ར་རྗེས་སུ་དྲན་པའི་ཐོལ་གླུ་རྩོལ་མེད་ནཱ་དའི་རང་སྒྲ་ཞེས་བྱ་བ་བཞུགས་།",
            ""
        ],
        [
            "ཨ་ཧོ། ",
            "ཀ་དག་ཡེ་གྲོལ་ཆེན་པོ་གཞི་དབྱིངས་ཀྱི་ཀློང་དུ། །",
            "ཁ་སྦྱོར་ཡན་ལག་བདུན་རྫོགས་རིགས་ཀུན་གྱི་ཁྱབ་བདག །",
            "ག་བུར་ལྟར་བསིལ་ཞི་བ་ཆེན་པོའི་དབྱིངས་འུབ་ཆུབ།།",
            "ང་བདག་ཀུན་བྲལ་སེངྷེ་ཤྭ་ར་དེ་མཁྱེན་ནོ།།",
            "ཅ་རེ་དབང་ཡུལ་ཤོར་བའི་སྲེད་ལེན་གྱི་འཆིང་བ། །",
            "ཆ་མེད་ཀུན་འགྲོ་ཡེ་ཤེས་ནམ་མཁའི་དབྱིངས་དག་པས། །",
            "ཇ་ཧང་མདངས་འཛིན་འཕོ་ཆེན་རྡོ་རྗེ་ཡི་མཚན་དཔེ། །",
            "ཉ་གང་ཟླ་ལྟར་གསལ་བའི་སངས་རྒྱས་དེ་མཁྱེན་ནོ།།",
            "ཏ་ན་ག་ཎའི་རྡོ་རྗེའི་གསང་སྤྱོད་ཀྱི་མཐར་སོན།།",
            "ཐ་མལ་འཛིན་གྲོལ་ཡེ་ཤེས་སྣང་བ་བཞི་མཐར་སོན།།",
            "ད་དུས་སྙིགས་འགྲོ་འདུལ་ཕྱིར་འདའ་ཀ་ཡི་ཞལ་ཆེམས། །",
            "ནཱ་དའི་གསང་ཚིག་རྗེས་བསྩལ་བཀའ་དྲིན་ཅན་མཁྱེན་ནོ།།",
            ""
        ],
        [
            "པ་སངས་ཐོ་རེངས་འཆར་བཞིན་ཡེ་ཤེས་ཀྱི་རོལ་རྩེད། །",
            "ཕ་མཐའ་ཞིང་ཀུན་བརྡལ་བཞིན་འགྲོ་འདུལ་གྱི་ཕྲིན་ལས། །",
            "བ་མཆོག་ལྟ་བུ་འོད་གསལ་སྤྲུལ་པའི་སྐུའི་རྡོ་རྗེས། །",
            "མ་ལུས་གདོད་མའི་གཞི་ཀློང་གྲོལ་མཛད་ཁྱེད་མཁྱེན་ནོ།།",
            "ཙཱ་གངས་དང་མཚུངས་འོ་ཡུག་རྫ་བྲག་གི་ར་བར། །",
            "ཚ་ཟེར་བརྒྱ་བཞིན་ཟག་ཟད་ཡེ་ཤེས་ཀྱི་སྣང་བས། །",
            "ཛ་ཏིའི་དྲི་བསུང་བཞིན་དུ་ཕྱོགས་དུས་ཀུན་བརྡལ་བས། །",
            "ཝ་ལེར་གྲོལ་བ་དྲུག་ལྡན་ཕྲིན་ལས་ཅན་མཁྱེན་ནོ།།",
            "ཞྭ་ལྷྭམ་མཛེས་པའི་ཅོ་དྲེག་འདུས་པ་ཙམ་མ་ཡིན།།",
            "ཟ་མའི་ཡུན་གྱིས་གྲོལ་ཚད་མཐོང་བའི་ཆོས་སྦྱིན་བྱེད།།",
            "འ་འུར་གཅམ་བུ་མ་ཡིན་ལག་མཐིལ་དུ་གནང་བའི། །",
            "ཡ་མཚན་རྗེས་སུ་དྲན་པས་རྗེ་ཁྱོད་རང་མཁྱེན་ནོ།།",
            "ར་རིབ་ཤེས་ཉམས་ཡིད་དཔྱོད་རེ་དོགས་ཀྱི་མདུད་གྲོལ།།",
            ""
        ],
        [
            "ལ་ཀླུང་བརྒལ་བའི་གྲོང་ཁྱེར་སྲང་མདོ་རུ་མ་འཁྱམས། །",
            "ཤ་ཟན་རྒོད་པོ་ནམ་མཁའི་ངོ་ལམ་དུ་རྒྱུ་བཞིན། །",
            "ས་ལམ་ནང་ནས་རྫོགས་པའི་ཧེ་རུ་ཀ་མཁྱེན་ནོ།།",
            "ཧ་ཧ་རྡོ་རྗེ་གད་མོ་བཅུ་གཉིས་ཀྱི་དོན་བཞིན། །",
            "ཨ་ཏི་ཁྱབ་བརྡལ་ཆེན་པོའི་ནང་དབྱིངས་སུ་གྲོལ་བའི། །",
            "ཨ་ཧོ་ངོ་མཚར་སྐྱེས་པའི་ཐོལ་བྱུང་གི་གླུ་ཡང༌། །",
            "ཧ་རིའི་འཁྲི་ཤིང་རྒྱས་པའི་ནགས་ཚལ་ནས་བྲིས་སོ།།",
            "ཞེས་རྡོ་རྗེའི་གནས་མཆོག་གདོད་ནས་གྲུབ་པ་དང་རྣམ་དབྱེར་མེད་པ་",
            "འཕགས་ཡུལ་གྱི་པཎ་གྲུབ་ནགས་ཀྱི་རིན་ཆེན་གྱིས་བསྔགས་པ་ཨོ་རྒྱན་སངས་རྒྱས་གཉིས་པས་",
            "བོད་ཡུལ་སྙིགས་མའི་གདུལ་བྱ་ཕན་བདེའི་དཔལ་ལ་འགོད་ཕྱིར་བསྟན་ཞབས་གཏེར་གྱིས་",
            "བསྐྱངས་བའི་མཛད་པའི་ཆོ་འཕྲུལ་གྱི་རེ་ཁཱ་རྣམ་པར་བཀྲ་བ་སྟག་ཚང་སེང་གེ་བསམ་གྲུབ་ཀྱི་མདུན་དུ་",
            "མཛེས་པའི་དབེན་པའི་ནགས་ཚལ་རྩི་སྨན་རྣམ་པར་བཀྲ་བར་གུ་ཡངས་རྒན་པོ་མངྒ་ལ་གནས་པའི་ཚེ་",
            "ས་སྦྲུལ་སྟོན་ཟླ་ར་བའི་ཡར་ངོའི་ཚེས་བཅུའི་དུས་མཆོད་ཀྱི་སྐབས་སུ་",
            "མ་ཧཱ་གུ་རུ་སེངྷེ་ཤྭ་ར་ཡང་ཡང་དྲན་པའི་གླུ་བྱུང་རྒྱལ་།",
            "༈ རྣལ་འབྱོར་དབང་ཕྱུག་ཚོགས་དྲུག་རང་གྲོལ་རྗེས་སུ་དྲན་པའི་ཐོལ་གླུ་",
            "མོས་གུས་དག་པའི་དབྱངས་སྙན་།",
            "ཀ་ཆེན་རྒོད་པོ་ལྟ་བུ་མི་ལ་རྗེའི་རྣམ་འཕྲུལ། །",
            "ཁ་བའི་ལྗོངས་སུ་བྱ་བཏང་གྲུབ་ཐོབ་ཀྱི་རྒྱལ་པོ། །",
            "ག་པུར་འཛིན་བཞིན་སྐྱོན་བྲལ་རྣམ་ཐར་གྱི་བདུད་རྩིའི། །",
            "ང་བདག་འཁྲུལ་མུན་སེལ་བའི་ཡོན་ཏན་དེ་དྲན་བྱུང༌།།",
            "ཅ་ཅོའི་སྙན་གྲགས་ཆོས་བརྒྱད་ཐལ་བ་བཞིན་རླུང་བསྐྱུར། །",
            "ཆ་ལུགས་གོས་དཀར་ལྕང་ལོ་སྔགས་འཆང་གི་ཚུལ་ཅན། །",
            "ཇ་ཆང་ཤ་སོགས་ལོག་འཚོའི་རྙེད་འཚོལ་དང་བྲལ་བས། །",
            "ཉ་གང་ཟླ་བ་སྟོན་མཁར་ཆས་འདྲ་དེ་"
        ],
        [
            "མཁྱེན་ནོ།།",
            "ཏ་ལའི་ནགས་ཚལ་རྒྱས་པ་བལ་ཡུལ་དང་ཏི་སེ། །",
            "ཐ་དད་གནས་སུ་རི་དྭགས་ལྗོངས་རྒྱུ་བཞིན་ཕེབས་ནས།།",
            "ད་ལྟའི་རྟེན་འདིར་ཟུང་འཇུག་རྒྱལ་ཐབས་སུ་གཤེགས་ལ།།",
            "ན་མར་སྒོ་གསུམ་གུས་པས་ཡང་ཡང་དུ་འདུད་དོ།།",
            "པ་སངས་ལྟར་དཀར་ཐུགས་བསྐྱེད་རྨད་བྱུང་གི་མཐུ་ལས། །",
            "ཕ་རོལ་རྨུ་རྒོད་གདུལ་བྱ་སྙིང་རྗེ་ཡིས་བཏུལ་ཏེ།།",
            "བ་གླང་ལྟར་རྨོངས་འགྲོ་ཀུན་ཐར་ལམ་དུ་དྲངས་ཚུལ། །",
            "མ་མ་སྡུག་གུས་བུ་གཅེས་སྐྱོང་བ་བཞིན་ངོ་མཚར། །",
            "ཙཱ་གངས་མཁའ་འགྲོ་འདུ་བའི་གནས་ཆེན་གྱི་ཚོགས་ལ།།",
            ""
        ],
        [
            "ཚ་གྲང་དཀའ་སྤྱད་བཟོད་པའི་འཁོར་ཚོགས་དང་བཅས་ཏེ།།",
            "ཛ་ཡ་རྒྱལ་བྱེད་ཚལ་དུ་བཞུགས་པ་བཞིན་བྱོན་པས། །",
            "ཝ་ལྟར་འཁྱམ་པའི་འགྲོ་ཀུན་རྡོ་རྗེའི་ལམ་བསྟན་མཛད།།",
            "ཞྭ་གོས་ལྷྭམ་ལ་འཆོལ་བའི་གྲུབ་མཐའི་ཆགས་སྡང༌། །",
            "ཟ་འདོད་རྙེད་འཚོལ་སྡུད་པའི་སྒྱུ་ཐབས་ཀུན་སྤང་ནས།།",
            "འ་འོལ་ཙམ་མིན་ངེས་འབྱུང་དད་མོས་དང་བརྩོན་པས། །",
            "ཡ་མཚན་མཁས་གྲུབ་སློབ་ཚོགས་རྒྱུ་སྐར་གྱི་ཕྲེང་བཀོད།།",
            "ར་རིབ་བྲལ་བའི་གནས་ལུགས་རྗེན་པ་ཡི་ངོར་སྟོན།།",
            "ལ་ལུང་ཀུན་ཏུ་རྣམ་ཐར་གྲགས་སྙན་གྱིས་ཁྱབ་སྟེ།།",
            ""
        ],
        [
            "ཤ་ཟ་འདྲེ་སྲིན་ཚོགས་ཀྱང་སྙིང་རྗེ་ཡིས་བརྟུལ་བའི། །",
            "ས་བཅུའི་དབང་ཕྱུག་ཕྱག་ན་པདྨོ་དངོས་ཁྱེད་གཅིག །",
            "ཧ་རི་ཙནྡན་ཚལ་གྱི་མ་ལ་ཡར་ཕྱིན་བཞིན། །",
            "ཨ་ཧོ་ཁྱེད་ཚུལ་མིག་དང་རྣ་ལམ་དུ་ཐོས་ཚེ། །",
            "ཧ་ཅང་དད་མོས་གདུང་བས་གསོལ་འདེབས་ཀྱི་རྒྱང་གླུ །",
            "ཨ་མཚར་རྩེད་མོ་ཙམ་མིན་ཐོལ་བྱུང་དུ་ལེན་སྤྲོ། །",
            "ཨེ་མ་ཁྱོད་འདྲའི་འཕགས་མཆོག་འཇིག་རྟེན་ན་དཀོན་པས། །",
            "ཨོ་ཌི་ཡ་ན་མཁའ་འགྲོའི་ཚོགས་གྲལ་དུ་སོན་བཞིན། །",
            "ཨུ་ད་དྷི་ལྟར་དཀར་བའི་དད་གདུང་ཞིག་སྐྱེས་པས། །",
            "ཨི་དམ་ངོ་མཚར་གླུ་འདི་མངྒ་ལས་བྲིས་སོ།།",
            "སྙན་སྙན་གྲེ་བའི་འགྱུར་ཁུག་རྒན་བུ་ལ་མེད་ཀྱང༌། །",
            "དད་དད་མོས་གུས་རྒྱུན་མི་ཆད་པ་ཡི་བྱེད་པས། །",
            "གུས་གུས་ཚིག་གི་མེ་ཏོག་བསྟར་ལེགས་སུ་བརྒྱུས་ནས།།",
            "ཡང་ཡང་ཚེ་རབས་ཀུན་ཏུ་ཐུགས་རྗེ་ཡིས་ཟུངས་ཤིག །",
            "དེ་སྐད་ལྗོན་ཤིང་རྒྱས་པའི་གྲིབ་བསིལ་དུ་མཛེས་པའི། །",
            "བསམ་གཏན་སྤྱིལ་བུ་ཉམས་དགར་བག་ཡངས་སུ་གནས་པ། །",
            "འཁོས་མེད་ཀྱི་ན་བ་ཡི་ཆོས་གཟུགས་ཀྱི་སྟོང་གསོབ། །",
            "བཀྲ་ཤིས་དཔལ་དུ་འབྱོར་བའི་ཡིད་མཚོ་ལས་ཐོན་ནོ།།",
            "མངྒ་ལཾ། །",
            "ཞེས་མངྒ་ལས་།",
            "༈ ཨ་ཧོ། ",
            "མཚུངས་མེད་བླ་མ་རྫོགས་པའི་སངས་རྒྱས་དངོས་བྱོན་པ། །",
            "ཀུན་མཁྱེན་ཡབ་སྲས་བརྒྱུད་པ་གསེར་རི་ཡི་ཕྲེང་བཟང༌།།",
            "ཐེག་མཆོག་རིན་ཆེན་ལྷུན་པོ་མཛེས་པ་རུ་བསྐོར་བས། །",
            "བདག་ཅག་དད་མོས་གུས་པའི་ཕ་ཆོས་སུ་ཐོབ་པ། །",
            "བརྒྱུད་པ་ངོ་མཚར་ཆེ་བ་བསམ་བཞིན་དུ་དགའ་ཡོ། །",
            "བྱིན་རླབས་ཆར་ཆེན་འབེབས་ཕྱིར་གསོལ་འདེབས་ཀྱིས་སྐུལ་མཛོད། །",
            "དམ་ཆོས་བདུད་རྩིའི་ཉིང་ཁུ་མདོ་སྔགས་ཀྱི་སྲོག་ཏིག །",
            "མ་དང་མཁའ་འགྲོའི་སྙིང་ཐིག་འོད་གསལ་གྱི་ཐེག་པ། །",
            "སྔ་འགྱུར་བསྟན་པའི་ཉིང་ཁུ་འཆི་མེད་ཀྱི་བདུད་རྩི། །",
            "དེང་དུས་མ་ཉམས་མངོན་སུམ་རང་སྐལ་དུ་སྤྱོད་པ། །",
            "ཟབ་རྒྱས་ཆེ་བ་རྨད་བྱུང་བསམ་བཞིན་དུ་དགའ་ཡོ། །",
            "ཉམས་རྟོགས་ལུས་ཟུང་རྒྱས་ཀྱིས་སྒྲུབ་པ་ལ་རེམས་ཤིག །",
            "མི་མེད་དབེན་པའི་ནགས་ཚལ་གུ་རུ་ཡི་སྒྲུབ་གནས། །",
            "རྣམ་གཡེང་འདུ་འཛི་མེད་པ་རང་བྱུང་གི་བྲག་ཕུག །",
            "ཆུ་དྭངས་ནགས་ཚལ་མེ་ཏོག་ཕང་ཕུང་དུ་བཀྲ་བའི། །",
            "བྱ་བྲལ་གྲུབ་ཐོབ་ཡོངས་ཀྱི་གདན་ས་ནི་རྨད་བྱུང༌། །",
            "རང་དབང་བག་ཡངས་འགྲིམ་པ་བསམ་གྱིན་དུ་དགའ་ཡོ། །",
            "གོང་མའི་རྣམ་ཐར་བསམ་པས་སྙིང་རུས་ལ་དྲིལ་།",
            ""
        ],
        [
            "མ་བཅོས་སེམས་ཀྱི་གནས་ལུགས་འོད་གསལ་བའི་ཆོས་སྐུ། །",
            "རང་ངོ་རང་གིས་ཤེས་པའི་གདེང་ཚད་ཞིག་ཐོབ་ན།།",
            "སྐྱེ་འཆི་བར་དོའི་འཁྲུལ་པ་བཙན་ཐབས་སུ་བཤིག་སྟེ།།",
            "ཆོས་ཉིད་གཉུག་མའི་ཐང་ལ་ཁ་ཡན་དུ་ཀློད་པ། །",
            "ཨེ་མ་གྲུབ་ཐོབ་བརྒྱུད་པའི་མན་ངག་འདི་དགའ་ཡོ། །",
            "ཉམས་ལེན་གནད་དུ་ཁེལ་བའི་བརྩོན་འགྲུས་ཞིག་བསྐྱེད་མཛོད། །",
            "ཕྱི་ཚུལ་རབ་བྱུང་ཁྲིམས་སྲུང་རང་གཅིག་པུ་གུ་ཡངས།།",
            "ནང་དུ་རྟོགས་པའི་གདེང་ཐོབ་ཆོས་ཉིད་ཀྱི་དོན་རྟོགས།།",
            "སྒོ་གསུམ་གང་བྱས་ཆོས་མཐུན་ཅི་ནུས་སུ་བརྩོན་པས། །",
            "བྱ་བྱེད་མང་པོ་མེད་པའི་བསམ་བློ་གཅིག་བཏང་ན།།",
            "འདི་བདེ་ཕྱི་མ་སྐྱིད་པའི་ངང་ཚུལ་འདི་དགའ་ཡོ། །",
            "དམ་དམ་སེམས་ཀྱི་མདུད་པ་ལྷོད་ལྷོད་དུ་མཛོད་།",
            ""
        ],
        [
            "ཕ་གཅིག་བླ་མའི་ཞབས་རྟོགས་དམ་ཆོས་ཀྱིས་འགྲུབ་འོང༌།།",
            "མ་གཅིག་འགྲོ་བའི་དོན་ཡང་ཆོས་སྒྲུབ་ལས་ལྷག་མེད།།",
            "ཚེ་གཅིག་བྱང་ཆུབ་སྒྲུབ་པའི་བསམ་མནོ་ཞིག་ཐོང་ལ།།",
            "ལས་གཅིག་བྱས་པ་དོན་ལྡན་ལྷ་ཆོས་ལ་འབད་ན།།",
            "ན་བཟའ་ངུར་སྨྲིག་གྱོན་པ་དོན་ལྡན་གྱིས་དགའ་ཡོ། །",
            "དོན་དེ་བསམས་ལ་ཆོས་ལ་འདུན་མ་གཅིག་གཏོད་།",
            "ལྷ་དང་བླ་མ་གཅིག་གྱུར་སྐལ་བཟང་གི་མཆེད་ལྕམ། །",
            "དད་མོས་གདུང་བའི་ཤུགས་ཀྱིས་ཨོ་རྒྱན་རྗེ་དྲན་བཞིན། །",
            "དགའ་སྟོན་ཚོགས་ཀྱི་འཁོར་ལོའི་འདུ་བ་རུ་ཕེབས་པ། །",
            "ཚོམ་བུ་གཅིག་ཏུ་གྲོལ་བའི་རྟེན་འབྱུང་གི་སྨོན་ཚིག །",
            "རྩ་གསུམ་དཀོན་མཆོག་རྒྱ་མཚོའི་གནང་བ་འདི་དགའ་ཡོ། །",
            "ཐུགས་དམ་རྗེས་སུ་བསྐུལ་ཕྱིར་གླུ་སྙན་གྱིས་བསྐུལ་བས། །",
            "མཚུངས་མེད་མཁྱེན་བརྩེ་ནུས་པའི་བྱིན་རླབས་ཀྱི་མེ་ཏོག །",
            "ཕང་ཕུང་ཆར་དུ་བསྙིལ་བའི་བཀྲ་ཤིས་ཀྱང་ཞུའོ།།",
            ""
        ],
        [
            "དེ་སྐད་གང་དྲན་ཁ་བཤད་མཁས་པ་ཡི་གླིང་བུ། །",
            "མི་ཤེས་ཤེས་བརྫུའི་བླ་མའི་བྱུས་ཐོག་ལ་གོམས་པས། །",
            "སྙན་སྙན་ཚིག་གིས་གླིང་བུ་དལ་བུ་རུ་བྲིས་པ། །",
            "གསན་ན་འདི་ཕྱི་ཕན་པའི་སློབ་སྟོན་ཀྱང་ཡིན་པས། །",
            "དགེ་སློང་དངོས་གྲུབ་དགྱེས་པ་བསྐྱེད་ཕྱིར་དུ་བྲིས་པ། །",
            "བསམ་དོན་ཆོས་བཞིན་འགྲུབ་པའི་རྟེན་འབྲེལ་ཀྱང་།",
            "༈ ངེས་པ་དོན་གྱི་རྡོ་རྗེ་འཛིན་དབང་ངག་དབང་མདོ་སྔགས་བསྟན་འཛིན་ནོར་བུ་ལ་",
            "གསོལ་འདེབས་ཀྱི་གདུང་གླུ་བྱིན་རླབས་སྤྲིན་ཆེན་སྡུད་པའི་ཕོ་ཉ་།",
            "ན་མོ་གུ་རུ། །",
            "ཆོས་དབྱིངས་བསམ་མི་ཁྱབ་པའི་ཡེ་ཤེས་ཀྱི་ཀློང་ན།།",
            "མཁྱེན་བརྩེ་ནུས་པའི་ཉི་ཟླ་སྐར་ཕྲེང་གི་བཀོད་པ། །",
            "རབ་འབྱམས་རྒྱལ་བ་ཀུན་དང་གཉིས་མེད་དུ་གྱུར་པ། །",
            "ངག་དབང་མདོ་སྔགས་བསྟན་འཛིན་ནོར་བུ་དེ་མཁྱེན་ནོ།།",
            "ཁྱད་པར་དྲུག་ལྡན་ཀུནྃ་བཟྃང་ཆོས་སྐུ་ཡི་རྒྱལ་ཐབས། །",
            "རྣམ་བཞིའི་རིགྃ་འཛིྃན་སྤང་རྟོགས་མཐར་ཕྱིན་པས་བགྲོད་ནས།།",
            "མཁྃའ་ཁྱབྃ་སྐུ་དང་ཡེ་ཤེས་བསམ་མི་ཁྱབ་མངོན་གྱུར། །",
            "འོདྃ་གསྃལ་རྡོ་རྗེ་སྙིང་པོའི་མངའ་བདག་ཁྱེད་མཁྱེན་ནོ།།",
            ""
        ],
        [
            "སངས་རྒྱས་ཀུན་འདུས་མཚོ་སྐྱེས་རྒྱལ་བ་ཡི་ཞབས་དང༌། །",
            "སྣང་མཛད་ལོ་ཙཱ་ཆེན་པོའི་ཐུགས་སྲས་ཀྱི་ཐུ་བོ། །",
            "སྣང་བཞི་མཐར་སོན་རྒྱལ་མོ་གཡུ་སྒྲ་ཡི་སྙིང་པོ། །",
            "བསམ་བཞིན་བྱོན་པའི་ངེས་གསང་ཤིང་རྟ་ཆེ་མཁྱེན་ནོ།།",
            "ངེས་འབྱུང་ཚུལ་ཁྲིམས་མཐར་ཕྱིན་གནས་བརྟན་གྱི་རྒྱལ་པོ། །",
            "སྙིགས་དུས་བསྟན་འགྲོའི་གདུང་སེལ་ངེས་དོན་གྱི་རྒྱལ་སྲས། །",
            "རྡོ་རྗེའི་ལམ་ཀུན་དངོས་རྫོགས་གསང་སྔགས་ཀྱི་སྟོན་པ། །",
            "སྐྱོན་བྲལ་ཡོན་ཏན་རྫོགས་པའི་བླ་མ་རྗེ་མཁྱེན་ནོ།།",
            "སྲིད་ལས་ངེས་འབྱུང་མཐར་སོན་ཆོས་བརྒྱད་ཀུན་བློས་བཏང༌།།",
            "དབེན་པར་སྒྲུབ་པའི་རྒྱལ་མཚན་གཡོ་མེད་དུ་བཙུགས་ཏེ།།",
            "མཆོག་དང་ཐུན་མོང་དངོས་གྲུབ་ཕྱག་གི་རྩེར་ཐོབ་པའི། །",
            "རྡོ་རྗེའི་རྣལ་འབྱོར་མཐར་སོན་གྲུབ་མཆོག་རྗེ་མཁྱེན་ནོ།།",
            "མདོ་སྔགས་ཆོས་ཀྱི་གནད་གཟིགས་ངེས་དོན་གྱི་མཁས་པ། །",
            "བླ་མེད་རྡོ་རྗེ་སྙིང་པོའི་ལྟ་སྒོམ་ལ་བྱན་ཚུད།།",
            ""
        ],
        [
            "སྨིན་གྲོལ་སྙིང་པོའི་གསེང་ལམ་སྐལ་ལྡན་ལ་སྟོན་མཛད།།",
            "འབྲེལ་ཚད་དོན་དང་ལྡན་པའི་སེམས་དཔའ་ཆེ་མཁྱེན་ནོ།།",
            "བསྟན་རྩ་འདུལ་བའི་ཀུན་སྤྱོད་སྔ་འགྱུར་གྱི་རྒྱན་བསྐྲུན། །",
            "གང་འདུལ་ཆོས་ཀྱི་བདུད་རྩིས་སྐལ་ལྡན་གྱི་ཡིད་བསྒྱུར།།",
            "བཤད་སྒྲུབ་ལས་ཀྱི་འཁོར་ལོའི་རྨད་བྱུང་གི་ཕྲིན་ལས། །",
            "སྙིགས་དུས་བསྟན་འགྲོའི་གདུང་བ་སེལ་མཛད་དེ་མཁྱེན་ནོ།།",
            "ཆོས་ཕྱིར་དཀའ་བ་སྤྱད་པས་ལུས་སེམས་ཀུན་བློས་བཏང༌།།",
            "རྨད་བྱུང་བརྩོན་འགྲུས་ཆེན་པོས་ཉམས་རྟོགས་ཀྱི་མཛོད་བསགས།།",
            ""
        ],
        [
            "ངོ་མཚར་འཕགས་ཆེན་སྤྱོད་པ་མ་འདྲེས་པར་སྟོན་པས། །",
            "དོན་གཉིས་ལྷུན་གྱིས་གྲུབ་པའི་སྐྱེས་བུ་ཆེ་མཁྱེན་།",
            "ཁྱད་པར་བཀའ་གཏེར་སྙིང་པོ་ལོ་ཙཱ་ཆེའི་ཐུགས་བཅུད། །",
            "འབྲེལ་ཚད་དོན་ལྡན་ཟབ་ལམ་བདེ་གཤེགས་ཀུན་འདུས་པའི། ",
            "སྨིན་གྲོལ་སྲོག་རྩ་མཐུད་པའི་མཆོག་བསྟན་གྱི་སྒྲོན་མེ། །",
            "བསམ་བཞིན་བྱོན་པའི་ངོ་མཚར་བཤེས་གཉེན་ཆེ་མཁྱེན་ནོ།།",
            "རྩོད་དུས་སྙིགས་མའི་སྨག་གིས་ཁོར་ཡུག་ཏུ་ཁྱབ་ཚེ། །",
            "ཆོས་མཐུན་མཛད་སྐྱོང་འཁོར་ཚོགས་འགྲན་བྲལ་གྱི་འདུས་པས། །",
            "རི་སུལ་དབེན་པར་མཛེས་བྱེད་ཕྲིན་ལས་ཀྱི་རྒྱུན་རིང༌། །",
            "རྡོ་རྗེའི་ལམ་སྟོན་ཆོས་ཀྱི་རྒྱལ་པོ་ཁྱེད་མཁྱེན་ནོ།།",
            "རིན་ཆེན་དངུལ་ཆུའི་གོང་བུ་ས་རྡུལ་དུ་ལྷུང་བཞིན། །",
            "སྐྱོན་བྲལ་ཡོན་ཏན་རྫོགས་པའི་རྣམ་ཐར་གྱི་དཔལ་ཡོན། །",
            "དྲི་མེད་སྟོན་ཟླའི་ལང་ཚོ་རྫོགས་པ་བཞིན་སྟོན་པའི། །",
            "ངོ་མཚར་ཡིད་ལ་བཀོད་བཞིན་རྣམ་འདྲེན་ཁྱེད་མཁྱེན་ནོ།།",
            "སྣང་མཛད་ལོ་ཙཱའི་སྒྱུ་འཕྲུལ་འཁྲུལ་ཞིག་གི་མཚན་གྱིས། །",
            "རྡོ་རྗེའི་ལུང་གིས་བསྔགས་བཞིན་ངེས་གསང་གི་བཤད་སྒྲུབ། །",
            "མིང་ཙམ་མ་གྱུར་དེང་དུས་ཅི་དགའ་རུ་སྤྱོད་པའི། །",
            "སྐལ་བཟང་མངོན་དུ་གྱུར་བའི་ཡིད་ཆེས་ཀྱི་དད་པས། །",
            "རྣམ་ཐར་དྲོད་བཅུད་དད་བརྒྱའི་པདྨོ་ཡིས་འཐུང་བཞིན། །",
            "གསོལ་འདེབས་བུང་བའི་རྒྱུད་མང་ལྷང་ལྷང་དུ་བརྡུངས་ན།།",
            "བྱིན་རླབས་སྦྲང་རྩིའི་ཟིལ་མངར་ཅི་དགར་རུ་འཇོ་བས། །",
            "ཟུང་འཇུག་དགའ་ཚལ་མཛེས་ནུས་བྱིན་གྱིས་རང་རློབས་ཤིག །",
            "སྲིད་ལས་ངེས་འབྱུང་དབྱར་སྐྱེས་མྱུ་གུ་ཡི་ཁྲོད་དུ། །",
            "སྡོམ་གསུམ་སྐྱོན་བྲལ་འདབ་སྟོང་རྣམ་བཀྲ་ཡི་ངང་ནས།།",
            ""
        ],
        [
            "སྨིན་གྲོལ་སྟོབས་ནུས་རྫོགས་པའི་ངོ་མཚར་གྱི་སྙེ་མས། །",
            "དཀྱིལ་འཁོར་དོན་ལྡན་ནུས་པར་བྱིན་གྱིས་རང་རློབས་ཤིག །",
            "དཔལ་མགོན་བླ་མའི་བྱིན་རླབས་ཤིང་རྟ་ཡིས་དྲངས་བའི། །",
            "རྡོ་རྗེ་དབང་གི་ཉིན་བྱེད་སྙིང་དབུས་སུ་ཤར་།",
            "ས་ལམ་མེ་ཏོག་འཁྲི་ཤིང་དར་བབ་ཀྱི་དགའ་སྟོན། །",
            "སྙིགས་དུས་བསྟན་འགྲོའི་རྒྱན་དུ་ངོམས་ནུས་སུ་བྱིན་རློབས།།",
            "རྨད་བྱུང་སྐུ་བཞིའི་རྒྱལ་ཐབས་བདེ་མྱུར་གྱིས་འཛིན་པའི། །",
            "བྱིན་རླབས་ཕ་ཕོག་དཔལ་ལྡན་བླ་མ་རྗེས་བསྩལ་ནས།།",
            "མ་ལུས་མཁའ་ཁྱབ་འགྲོ་སྒྲོལ་ཕྲིན་ལས་ཀྱི་རྒྱུན་བཟང༌།།",
            "ནམ་མཁའ་ཇི་སྲིད་འཛིན་པའི་དངོས་གྲུབ་ཞིག་ཞུའོ།།",
            "མཁྱེན་ནོ་མཁྱེན་ནོ་སྙིང་གི་གདུང་སེལ་ཁྱེད་མཁྱེན་ནོ།།",
            ""
        ],
        [
            "གསོལ་འདེབས་རྒྱང་གླུས་བསྐུལ་བ་མྱུར་མགྱོགས་ཀྱི་ཐུགས་རྗེས། །",
            "བཟུང་ནས་སྲིད་པ་དོང་སྤྲུགས་སྨོན་ལམ་གྱི་གོ་ཆ། །",
            "ཀུན་བཟང་རྡོ་རྗེ་སེམས་དཔའ་མཆོག་བཞིན་དུ་མཛོད་།",
            "ཅེས་པའང་བློ་གསལ་དད་བློ་རབ་དགེ་ཤར་ཁུམ་དགེ་སློང་པདྨ་འགྱུར་མེད་ནས་",
            "རྟེན་བཅས་བསྐུལ་ངོར་རང་གིས་ཀྱང་མི་ཕྱེད་དད་པའི་ཁ་གསོས་ཚུལ་",
            "མདོ་སྨད་ཤར་གྱི་འཁྱམས་པོ་མངྒ་ལ་ཤྲཱི་བྷཱུ་ཏིས་",
            "སྤུངས་ཐང་བདེ་ཆེན་ཕོ་བྲང་དུ་བྲིས་པ་",
            "རྗེ་བཙུན་བླ་མ་དགྱེས་པའི་འབབ་སྟེགས་སུ་གྱུར་ཅིག",
            "༈ ན་མོ་གུ་རུ། ",
            "གཞི་དབྱིངས་གདོད་ནས་མི་འགྱུར་འཕོ་མེད་ཀྱི་ཀློང་ན།།",
            "ངོ་བོ་ཆོས་སྐུའི་བླ་མ་ཕྱི་རོལ་དུ་མི་བཞུགས།།",
            "ཀ་དག་རང་ངོ་ཤེས་པས་གསོལ་བ་ཞིག་འདེབས་ན།།",
            ""
        ],
        [
            "ལྟ་བ་ཀློང་དུ་གྱུར་པར་བྱིན་གྱིས་རང་རློབས་ཤིག །",
            "གཞི་སྣང་འོད་གསལ་ཆེན་པོ་ཁྱབ་བརྡལ་གྱི་ངང་དུ། །",
            "རང་བཞིན་ལོངས་སྐུའི་བླ་མ་ཕྱི་རོལ་དུ་མི་བཞུགས།།",
            "ལྷུན་གྲུབ་མ་བཅོས་ངང་བཞག་གསོལ་བ་ཞིག་འདེབས་ན།།",
            "སྒོམ་པ་རང་བཞག་འཆར་བར་བྱིན་གྱིས་རང་རློབས་ཤིག །",
            "ཟུང་འཇུག་དབྱིངས་རིག་གཉིས་སུ་མེད་པ་ཡི་གཤིས་སུ། །",
            "ཐུགས་རྗེ་སྤྲུལ་སྐུའི་བླ་མ་ཕྱི་རོལ་དུ་མི་བཞུགས།།",
            "ཟུང་འཇུག་ཡེ་ཤེས་རོལ་མོས་གསོལ་བ་ཞིག་འདེབས་ན།།",
            "སྤྱོད་པ་རང་གྲོལ་བདེ་ཆེན་བྱིན་གྱིས་རང་རློབས་ཤིག །",
            "མཁྱེན་ནོ་བླ་མ་མཁྱེན་ནོ་རང་གནས་ཀྱི་ཡེ་ཤེས། །",
            "རང་རིག་འདུ་འབྲལ་མེད་པས་ཕྱི་རོལ་དུ་མི་བཞུགས།།",
            "རིག་རྩལ་མོས་གུས་དད་པས་གསོལ་བ་ཞིག་འདེབས་ན།།",
            ""
        ],
        [
            "འབྲས་བུ་སྐུ་བཞི་དབྱེར་མེད་རང་གྲོལ་དུ་མཛོད་།",
            "ངེས་འབྱུང་སྙིང་རྗེའི་བསིལ་བཅུད་རིགས་ཁམས་ལ་རེག་པས། །",
            "གཞན་ཕན་ཕར་ཕྱིན་དྲུག་གི་མེ་ཏོག་དང་འབྲས་བུས། །",
            "རབ་མཛེས་རྣམ་མཁྱེན་ཀུན་དགའི་དོ་རའི་ཁྱོན་ཁྱབ་པས། །",
            "ཐུན་མོང་ལམ་གྱི་ཡོན་ཏན་རྫོགས་པ་རུ་མཛོད་།",
            "དབང་བཞིའི་གསེར་སྦྱང་སྐུད་པར་བསྟར་ལེགས་སུ་བརྒྱན་པའི། །",
            "རིམ་གཉིས་རིན་ཆེན་ནོར་བུའི་ཕྲེང་བ་ཡི་དོ་ཤལ། །",
            "མཆོག་ཐུན་དངོས་གྲུབ་མཛེས་པའི་ཆུན་འཕྱང་གིས་བརྒྱན་པས། །",
            "རིག་འཛིན་བཞི་ཡི་ལང་ཚོ་དར་བབ་པར་མཛོད་།",
            "ཆོས་ཉིད་ཁྱབ་བརྡལ་ནམ་མཁའི་ཁོར་ཡུག་ཏུ་འཆར་བའི། །",
            "འོད་གསལ་ཉི་ཟླའི་འཛུམ་ཟེར་མཐར་ཀླས་པར་སྣང་བས། །",
            "སྒྲིབ་བྲལ་ཡེ་ཤེས་པདྨོའི་ནགས་ཀློང་གིས་མཛེས་པས། །",
            "དོན་གཉིས་ལྷུན་གྱིས་གྲུབ་པའི་དགའ་སྟོན་ལ་སྦྱོར་མཛོད། །",
            "དེ་སྐད་ཡིད་ལ་ཇི་ལྟར་ཤར་བ་ཡི་བརྗོད་པ། །",
            "མོས་གུས་བླ་མར་གསོལ་འདེབས་གདུང་གླུ་ཡི་ཚུལ་དུ། །",
            "མདོ་ཁམས་ཤར་དུ་སྐྱེས་པའི་མི་རྒན་གྱི་ངག་ནས།།",
            "རང་བྱུང་མཆོག་སྡོང་ཆེན་པོའི་སྤྱན་སྔ་རུ་ཐལ་ལོ། ",
            "༈ འཇམ་མགོན་ཆོས་ཀྱི་རྒྱལ་པོ་པདྨ་དྲི་མེད་ཀྱི་ཐུགས་དམ་གནད་ནས་",
            "བསྐུལ་བའི་ཐོལ་གླུ་རང་བྱུང་རྡོ་རྗེ་ནཱ་དའི་རོལ་མོ་ཞེས་བྱ་བ་།",
            "ཨ་ཧོ། ",
            "སྣང་བཅས་བརྡ་ཡི་བླ་མ་འཁོར་འདས་ཀྱི་ཆོས་ཀུན། །",
            "སྣང་སྲིད་གཞིར་བཞེངས་བླ་མའི་དཀྱིལ་འཁོར་དུ་བཞེངས་པ། །",
            "དག་པ་ཆེན་པོའི་མི་ཕྱེད་མོས་གུས་ ",
            "སྐྱབས་རྗེ་རྡོ་རྗེ་འཆང་ལྷ་སར་ཕེབས་སྐབས་ལུད་ཕུང་ཆེན་པོ་ཞིག་གཟིགས་པ་",
            "ངས་བལྟས་ན་"
        ],
        [
            "ད་ལྟའི་ལུད་ཕུང་འདི་ལ་ཤེར་ཕྱིན་གྱི་མཁྱེན་གསུམ་སྦྱོར་བཞི་རྣམ་མཁྱེན་བཅས་ཐམས་ཅད་ཚང་འདུག་གསུངས་ནས་",
            "བླ་མ་པད་སྟོབས་ངེད་གཉིས་ལ་གོ་དོན་མདོར་བསྡུས་གསུངས་པ་ལྟ་བུ་ དང་བཅས་།",
            "ཕ་གཅིག་པདྨ་དྲི་མེད་སྙིང་དབུས་ནས་དྲན་བྱུང༌།།",
            "སྣང་མེད་དོན་གྱི་བླ་མ་ དོན་བརྒྱུད་ངོ་སྤྲད་པའི་བཀའ་དྲིན་དྲན་པས་ ",
            "རིག་སྟོང་གི་ཡེ་ཤེས། །",
            "འོད་གསལ་གསང་བ་ཆེན་པོའི་སྐུ་གསུམ་གྱི་སྟོན་པ། །",
            "གདོད་ནས་འབྲལ་མེད་བཞུགས་པའི་མོས་གུས་དང་བཅས་།",
            "ཕ་གཅིག་པདྨ་དྲི་མེད་སྙིང་དབུས་ནས་དྲན་བྱུང༌།།",
            "ཐར་ལམ་འདྲེན་པའི་བླ་མ་རྒྱལ་ཀུན་གྱི་མཁྱེན་བརྩེ། །",
            "རབ་འབྱམས་སྐུ་དང་ཡེ་ཤེས་ཞིང་ཀུན་གྱི་བཀོད་པ། །",
            "རྣམ་སྣང་གངས་ཆེན་ ",
            "སྤྲུལ་གཞིའི་ཆེ་བ་ ",
            "མཚོ་རྒྱལ་བཻ་རོ་ནི་ཙ་ན།།",
            ""
        ],
        [
            "ཕ་གཅིག་པདྨ་དྲི་མེད་སྙིང་དབུས་ནས་དྲན་བྱུང༌།།",
            "རྣམ་འདྲེན་བཞི་པའི་ སྐྱེ་ཕྲེང་གི་ཆེ་བ་ ",
            "དྲུང་ན་མང་ཐོས་ཀྱི་མཆོག་གཅིག །",
            "གསང་ཆེན་རྒྱུད་སྡེའི་ཤིང་རྟ་རྒྱལ་པོ་ཛཿཆེན་པོ། །",
            "བོད་ཡུལ་ཆོས་ཀྱི་སྣང་བྱེད་སམ་བྷོ་ཊའི་ཚུལ་བཞིན། །",
            "ཕ་གཅིག་པདྨ་དྲི་མེད་སྙིང་དབུས་ནས་དྲན་བྱུང༌།།",
            "གངས་ཅན་ཆོས་ཀྱི་མིག་གཅིག་རྣམ་སྣང་གི་ལོ་ཙཱ། །",
            "བསམ་ཡས་སྒྱུ་འཕྲུལ་གསང་ཆེན་བསྟན་མཆོག་གི་ཤིང་རྟ། །",
            "དེང་འདིར་བདག་ཅག་འདྲེན་པ་མཁས་གྲུབ་ཀྱི་རྒྱལ་པོ། །",
            "ཕ་གཅིག་པདྨ་དྲི་མེད་སྙིང་དབུས་ནས་དྲན་བྱུང༌།།",
            "ཇི་སྙེད་སྒྱུ་འཕྲུལ་བཀོད་པས་རྒྱལ་བའི་བསྟན་རྨད་བྱུང༌། །",
            "འཛིན་སྤེལ་སྐྱོང་བའི་རྣམ་ཐར་ སྐུ་ཕྲེང་ཐམས་ཅད་ཀྱི་མཛད་པའི་ཆེ་བ་ ",
            "ལྷུར་བཞེས་པའི་ངང་ནས།།",
            "ཆོས་ཀྱི་ཉི་མ་ཆོས་ཀྱི་རྒྱལ་པོ་དང་ཆོས་རྗེ། །",
            "ཕ་གཅིག་པདྨ་དྲི་མེད་སྙིང་དབུས་ནས་དྲན་བྱུང༌།།",
            "སྔོན་ཞིག་ས་སྤྱོད་འོག་མིན་པདྨ་ ",
            "རྟེན་འདིར་བཟང་འབྲེལ་གྱི་དགའ་སྟོན་དྲན་པས་ ",
            "འོད་གླིང་དུ། །",
            "རྗེ་བཙུན་ཡབ་སྲས་མཁས་གྲུབ་འདུས་པ་ཡི་ཚུལ་གྱིས། །",
            "སྨིན་གྲོལ་བདུད་རྩི་འཐུང་བའི་སྐལ་བཟང་ལ་སྦྱོར་མཛོད། །",
            "ཕ་གཅིག་པདྨ་དྲི་མེད་སྙིང་དབུས་ནས་དྲན་བྱུང༌།།",
            ""
        ],
        [
            "མགོན་པོ་ཡབ་སྲས་དགོངས་བརྒྱུད་གསེར་སྦྱང་གི་བདུད་རྩིས། །",
            "བདག་ཅག་སྒོ་གསུམ་ལྕགས་ཁམས་རེག་པ་ཡི་བྱིན་གྱིས། །",
            "ཐེག་མཆོག་སྙིང་པོའི་དོན་མཐོང་བཀའ་དྲིན་དེ་བསམ་པས། །",
            "ཕ་གཅིག་པདྨ་དྲི་མེད་སྙིང་དབུས་ནས་དྲན་བྱུང༌།།",
            "ཁྱོད་ནི་སྲིད་ཞི་ཀུན་ཁྱབ་ཡེ་ཤེས་ཀྱི་ལུས་ཅན། །",
            "ཟང་ཐལ་སྒྱུ་མ་དངོས་ཀུན་བདག་ཉིད་དུ་བཞུགས་པ། །",
            "ཡིད་ཆེས་རང་ངོ་ཤེས་པའི་དད་གདུང་གིས་བསྐུལ་།",
            "ཕ་གཅིག་པདྨ་དྲི་མེད་སྙིང་དབུས་ནས་དྲན་བྱུང༌།།",
            "ངེས་འབྱུང་ཆེན་པོས་ དོན་གྱི་རྣམ་ཐར་ཟོལ་སྦྱོར་གྱིས་མ་བསླད་པ་ཡིན་",
            "སྲིད་པའི་དགྲ་སྡེ་ཀུན་བཅོམ་སྟེ།།",
            "ཆོས་བརྒྱད་འཁྲུལ་པའི་དྲྭ་བ་གཏད་མེད་དུ་བཅད་ནས།།",
            ""
        ],
        [
            "སྲིད་ལས་རྣམ་གྲོལ་ཞི་བ་ཆེན་པོའི་དབྱིངས་སིམ་པའི། །",
            "ཕ་གཅིག་པདྨ་དྲི་མེད་སྙིང་དབུས་ནས་དྲན་བྱུང༌།།",
            "སྙིང་རྗེ་ཆེན་པོས་མཁའ་ཁྱབ་འགྲོ་བ་ལ་འཁྱུད་ནས།།",
            "གཅེས་འཛིན་བདག་གི་འགོང་པོ་ཕ་མཐའ་རུ་བསྐྲད་དེ།།",
            "སྲིད་པ་ཇི་སྲིད་རྒྱལ་ཀུན་དགྱེས་སྤྱོད་ཀྱི་དཔའ་བོ། །",
            "ཕ་གཅིག་པདྨ་དྲི་མེད་༴",
            "ཤེས་རབ་ཆེན་པོས་ཆོས་ཀྱི་མཐར་ཐུག་ཀུན་མཁྱེན་པས། །",
            "རྡོ་རྗེ་ཐེག་པའི་ས་ལམ་གཞིར་རྫོགས་ཀྱི་སྟོན་པ། །",
            "འོད་གསལ་རྡོ་རྗེ་སྙིང་པོའི་དགོངས་ཀློང་དུ་དགྱེས་པ། །",
            "ཕ་གཅིག་པདྨ་༴ ",
            "མཁས་པ་ཆེན་པོ་ཐ་སྙད་ཤེས་བྱ་ཀུན་གཟིགས་ཀྱང༌། །",
            "རྟོག་གེའི་དྲྭ་བར་མ་འཕྱན་རྟོགས་ལྡན་གྱི་རྒྱལ་པོ། །",
            "སོ་སོ་ཡང་དག་རིག་བཞིའི་སྤོབས་པའི་གཟེངས་མཐོ་བའི། །",
            "ཕ་གཅིག་པདྨ་༴ ",
            "བཙུན་པ་ཆེན་པོ་སྡོམ་གསུམ་སྤྱོད་གཙང་གི་གསེར་རྒྱན། །",
            "སྐུ་གསུང་ཐུགས་ལ་བཅོས་མེད་ཚུལ་ཁྲིམས་ཀྱིས་བཞེས་པས། །",
            "ཟོལ་བྲལ་དོན་གྱི་འཕགས་པའི་གནས་བརྟན་དུ་བཞུགས་པ། །",
            "ཕ་གཅིག་པདྨ་༴ ",
            "མཛད་བཟང་ཆེན་པོ་རྒྱལ་བསྟན་རིན་པོ་ཆེ་སྤྱི་དང༌། །",
            "གསང་ཆེན་སྔ་འགྱུར་བསྟན་པའི་བཤད་སྒྲུབ་ཀྱི་སྲོག་སྙིང༌། །",
            "སྤོང་ཀློག་ལས་ཀྱིས་ཉིན་མཚན་བར་མེད་དུ་སྤེལ་བ། །",
            "ཕ་གཅིག་པདྨ་༴ ",
            "ཐོས་པ་ཆེན་པོས་མདོ་སྔགས་ཆོས་ཚུལ་ཀུན་ཐུགས་ཆུད། །",
            "ཡང་དག་བསམ་པས་ངེས་དོན་གསེར་སྦྱང་གི་བཅུད་བཞེས།།",
            ""
        ],
        [
            "མཐར་ཐུག་སྒོམ་པས་ཡེ་ཤེས་གསང་མཛོད་ལ་སྤྱོད་པའི། །",
            "ཕ་གཅིག་པདྨ་༴ ",
            "འཆད་པས་ཉིན་མཚན་ཆོས་ཀྱི་འཁོར་ལོ་ཡིས་དུས་འདའ།།",
            "རྩོད་པས་ལྟ་ངན་ལོག་སྨྲའི་མུན་སྤྲུལ་ཀུན་སེལ་མཛད།།",
            "རྩོམ་པས་ཟབ་དོན་མན་ངག་རྗེན་ཅེར་དུ་སྟོན་མཛད།།",
            "ཕ་གཅིག་པདྨ་༴ ",
            "སྨོན་ལམ་དབང་གིས་འབྲེལ་ཚད་རྡོ་རྗེའི་སར་སྦྱོར་ཞིང༌།།",
            "གྲོལ་བྱེད་གདམས་པས་འགྲོ་ཀུན་ཡང་དག་གི་ལམ་དཀྲི། །",
            "གསང་ཆེན་ཆོས་ཚུལ་རྒྱ་མཚོའི་འབྱུང་གནས་སུ་གྱུར་པ། །",
            "ཕ་གཅིག་པདྨ་༴ ",
            "བསྐྱེད་རིམ་ཅིར་སྣང་ཡེ་ཤེས་རོལ་རྩེད་དུ་འབྱམས་ཀླས། །",
            "རྫོགས་པས་འཁོར་འདས་ཆོས་ཀུན་བདེ་ཆེན་གྱི་དབྱིངས་སྡོམ། །",
            "ཟུང་འཇུག་ལྷན་སྐྱེས་ཆོས་སྐུའི་རྒྱལ་ཐབས་ལ་འབྱོར་བའི། །",
            "ཕ་གཅིག་པདྨ་༴ ",
            "སྣང་དབྱིངས་ཐིག་ལེ་ཆེན་པོའི་འོད་སྐུ་དང་ཞིང་ཁམས། །",
            "ཀུན་ཁྱབ་འོད་གསལ་དབྱིངས་སུ་འདུ་འབྲལ་མེད་སིམ་པས། །",
            "རེ་དོགས་མདུད་བྲལ་བློ་འདས་རྒྱ་ཡན་གྱི་རྣལ་འབྱོར། །",
            "ཕ་གཅིག་པདྨ་༴ ",
            "དྲན་རྒྱུའི་བླ་མ་མི་རྙེད་ཆོས་ཉིད་ཀློང་རོ་གཅིག །",
            "ཡང་དག་ལྟ་བས་རང་སྣང་རང་རིག་ཏུ་བསྐྱངས་ཏེ།།",
            "སྐྱེ་འཆི་བར་དོའི་འཁྲུལ་སྣང་གཞི་མེད་དུ་དག་ཕྱིར། །",
            "ཕ་གཅིག་པདྨ་༴ ",
            "མི་ཤིགས་རིག་པའི་ཐིག་ལེ་དྷུ་མ་ཡི་ ད་ལྟ་བཞུགས་པའི་ཞིང་དང་སྐུའི་གཙོ་བོ་ ཐ་ལར། །",
            "འཕོ་མེད་བདེ་ཆེན་དཔའ་བོ་ཐོད་པ་ཡི་དུམ་བུ། །",
            "ཟབ་གསང་དགའ་བས་མྱོས་པའི་ཧེ་རུ་ཀ་ཆེན་པོ། །",
            "ཕ་གཅིག་པདྨ་༴ ",
            "བླ་མ་ཕྱི་ན་མེད་དེ་"
        ],
        [
            "ཆོས་ཉིད་ཀྱི་ཡོ་ལང༌། །",
            "ཡེངས་འཁྲུལ་མཉམ་རྗེས་བྲལ་བའི་དགྱེས་ཞལ་འདི་མཇལ་དང༌། །",
            "ཚོགས་དྲུག་དབྱིངས་སུ་དག་པའི་ཆོ་འཕྲུལ་ལ་བརྩེ་བའི། །",
            "ཕ་གཅིག་པདྨ་༴ ",
            "གདམས་ངག་ཚིག་ལ་མེད་དེ་རང་རིག་གིས་རྟོགས་བྱ།།",
            "ཟབ་དོན་ལོགས་སུ་མི་འཚོལ་ཐོས་བྱུང་གིས་རྙེད་པ། །",
            "གསང་ཆེན་རྒྱུད་སྡེའི་སྲོག་ཏིག་ཟད་མེད་དུ་སྟོན་མཛད།།",
            "ཕ་གཅིག་པདྨ་༴ ",
            "འཁོར་བ་སྤང་བྱ་མེད་དེ་མྱང་འདས་ཀྱི་ཆོ་རོལ། །",
            "འོད་གསལ་བླ་མའི་སྐུ་དང་ཡེ་ཤེས་ཀྱི་རང་བཞིན། །",
            "མི་ཕྱེད་རྡོ་རྗེ་གསུམ་གྱི་དཀྱིལ་འཁོར་དུ་ཤེས་པས། །",
            "ཕ་གཅིག་པདྨ་༴ ",
            "མྱང་འདས་སྒྲུབ་བྱའི་རེ་བ་རང་ཟད་དུ་སོང་བས། །",
            "སྐུ་གསུམ་འདུ་འབྲལ་མེད་པའི་འོད་གསལ་གྱི་གསང་མཛོད། །",
            "རང་གནས་གཞིར་རྫོགས་ཐུགས་ཡིད་དབྱེར་མེད་དུ་འདྲེས་ཕྱིར། །",
            "ཕ་གཅིག་པདྨ་༴ ",
            "ཕ་རྒོད་བླ་མའི་རྡོ་རྗེའི་བྱིན་རླབས་ཀྱི་གཤོལ་མདས། །",
            "ཐོག་མེད་འཁྲུལ་པའི་ཐ་བ་ཡུད་ཙམ་གྱིས་བཏུལ་ནས།།",
            "རྣམ་གྲོལ་སྙེ་མས་མཛེས་པའི་དགའ་སྟོན་ལ་སྦྱོར་བར། །",
            "གསོལ་བ་སྙིང་ནས་འདེབས་པས་བྱིན་གྱིས་རང་རློབས་ཤིག །",
            "འདིར་སྣང་འཁྲུལ་པའི་ཚང་ཚིང་ཅི་དགའ་རུ་བོར་།",
            ""
        ],
        [
            "ཞེན་མེད་སྒྱུ་མ་རོལ་པའི་ལྟ་བ་ཡི་གདེང་གིས། །",
            "བདེན་འཛིན་དྲྭ་བ་ཡུད་ཀྱིས་གཅོད་པ་ཡི་ངང་ནས།།",
            "དབྱིངས་ཀློང་བཙན་ས་ཟིན་པའི་བྱིན་རླབས་ཀྱི་མཆོག་སྩོལ།།",
            "ཀུན་རྫོབ་སྒྱུ་མའི་རྟེན་འབྱུང་བསླུ་མེད་ཀྱི་བཀོད་པ། །",
            "མཁའ་ཁྱབ་སྙིང་རྗེ་ཆེན་པོའི་ཆར་ལྡན་གྱི་སྤྲིན་གྱིས། །",
            "གཞན་ཕན་ཕ་མཐའ་ཡས་པའི་རྒྱལ་སྲས་ཀྱི་སྤྱོད་པས། །",
            "ཐབས་མཁས་རྫོགས་སྨིན་སྦྱང་བ་མཐར་སོན་དུ་མཛོད་།",
            "དོན་དམ་ཡེ་ཤེས་ཉག་གཅིག་སྣང་བ་དང་མི་འབྲལ། །",
            "ཡིད་བྱེད་མཚན་མའི་གདུང་བ་ཉེར་ཞི་བའི་དབྱིངས་སུ། །",
            "རྟག་ཏུ་འཕོ་འགྱུར་མེད་པའི་དགོངས་པ་ལ་སྤྱོད་པ། །",
            "རྗེ་བཙུན་ཁྱེད་རང་ལྟ་བུར་བྱིན་རླབས་ཀྱིས་དབུགས་དབྱུང༌། །",
            "ལྷང་ལྷང་བླ་མ་དྲན་པའི་གསོལ་འདེབས་ཀྱི་རྒྱང་གླུ། །",
            "ཡང་ཡང་བཅོས་མིན་སྙིང་གི་ཆུ་གཏེར་ནས་བྱུང་བཞིན། །",
            "དད་དང་མོས་གུས་སྣང་བས་རྩེ་གཅིག་ཏུ་གསོལ་།",
            "མྱུར་མྱུར་བྱིན་རླབས་ཕ་ཕོག་ད་ལྟ་རང་སྩོལ་།",
            "ཆོས་ཉིད་ནམ་མཁའ་ལྟ་བུ་བྱ་རྩོལ་དང་བྲལ་ཡང༌། །",
            "ཆོས་ཅན་དད་མོས་གདུང་བའི་ཁུ་བྱུག་གི་དབྱངས་ཀྱིས། །",
            "དཔྱིད་སོས་དགའ་བའི་ཆར་སྤྲིན་ལྟ་བུ་ཡི་བྱིན་སྣང༌།།",
            ""
        ],
        [
            "ད་ལྟ་མྱུར་དུ་སྩོལ་མཛད་དཔལ་མགོན་གྱི་བླ་མ། །",
            "སྲིད་ལས་ངེས་འབྱུང་གཤེར་ལྡན་འཇམ་ལེགས་ཀྱི་ནེའུ་གསེང༌།།",
            "བླང་དོར་མ་ནོར་སྤྱོད་པའི་མཛེས་སྡུག་གི་མེ་ཏོག །",
            "བླ་མ་མཆོག་གསུམ་ཉིན་བྱེད་ཞལ་བཟང་ལ་སྒེག་པའི། །",
            "རྣམ་གྲོལ་དབྱར་གྱི་དགའ་སྟོན་དར་བབ་པར་མཛོད་།",
            "བྱམས་ཆེན་དྭངས་བའི་ཆུ་རྒྱུན་ལྷུང་ལྷུང་དུ་བབ་པར། །",
            "སྙིང་རྗེའི་དབྱངས་སྙན་ངང་པའི་ཁྱུ་མཆོག་གིས་རྩེན་བཞིན། །",
            "དགའ་བའི་མགྲིན་གླུ་སྒྲོག་པས་བཏང་སྙོམ་གྱི་ས་གཞིར། །",
            "བག་ཡོད་དལ་གྱིས་རྩེན་པའི་དགའ་སྟོན་ལ་སྦྱོར་མཛོད། །",
            "གཞན་ཕན་ཡིད་ཀྱི་རྩ་བ་འཕོ་མེད་དུ་བརླིང་བར། །",
            "ཕྱིན་དྲུག་ཡལ་འདབ་རྒྱས་པའི་རྐང་འཐུང་གི་བུ་མོ། །",
            "བསྡུ་བཞིའི་ལག་པ་གཡོ་བས་འགྲོ་ཀུན་གྱི་བྱ་ཚོགས། །",
            "ཐར་བདེའི་མགྲོན་དུ་འབོད་ལ་ངལ་མེད་དུ་མཛོད་།",
            "དངོས་མཚན་སྤྲོས་པའི་འཇུར་མདུད་མཐའ་བྲལ་དུ་བཤིག་སྟེ།།",
            ""
        ],
        [
            "ཆོས་ཉིད་ཇི་བཞིན་རྟོགས་པའི་བདུད་རྩི་ཡི་བཅུད་ཀྱིས། །",
            "ཐབས་མཁས་སྒྱུ་མའི་ལང་ཚོ་དར་བབ་ཀྱི་དབུ་མ། །",
            "གྲུབ་མཐའ་མྱོང་བས་གཏན་ལ་དབབ་ནུས་སུ་མཛོད་།",
            "སྨིན་ལམ་དབང་བཞིའི་སྤྲིན་གྱི་མེ་ཏོག་གིས་སྒེག་པའི། །",
            "གྲོལ་བྱེད་གདམས་པའི་དབྱར་རྔ་དིར་དིར་རུ་སྒྲོག་པས། །",
            "སྐལ་པ་མཆོག་ལྡན་མདོངས་མཐའ་རྡོ་རྗེའི་སར་རྩེན་པའི། །",
            "ངོ་མཚར་ཟློས་གར་མིག་གི་དགའ་སྟོན་དུ་སྩོལ་མཛོད། །",
            "དག་མཉམ་ལྟ་བའི་ལུས་རྒྱས་ལག་ལྡན་གྱི་ཁྱུ་མཆོག །",
            "སྣང་སྲིད་གཞིར་བཞེངས་བསྐྱེད་རིམ་གོམས་པའི་འགྲོས་བརླིང་ཞིང༌།།",
            "རྣམ་བཞིའི་རིག་འཛིན་གྲུབ་པའི་ཡབ་ཡུམ་ཟུང་གི་མཆེ་བས། །",
            "གྲུབ་གཉིས་ལི་ཤི་སྦྲུས་པའི་ཟས་བཅུད་ཀྱང་སྩོལ་།",
            "རྡོ་རྗེའི་ལུས་ཀྱི་ཁམས་དྲུག་དར་བབ་ཀྱི་ཁྱེའུ། །",
            "རླུང་བཅུ་དབུ་མར་སྦྱོར་བའི་གླིང་བུའི་གླུ་སྒྲོག་བཞིན། །",
            "འཕོ་མེད་དགའ་བཞིའི་འཛུམ་བཅས་ཀུན་ཏུ་དགའི་བྲོ་གར། །",
            "བདེ་སྟོང་དགའ་བའི་ཚལ་ལ་རྩེན་ནུས་སུ་མཛོད་།",
            "རེག་འཇམ་མཚན་ཉིད་རྫོགས་པའི་རི་དྭགས་ཀྱི་མིག་ཅན། །",
            "ཐབས་ཆེན་རྡོ་རྗེའི་སྒྱུ་རྩལ་དྲུག་ཅུ་ཡི་རྩེན་པས། །",
            "ལྷན་སྐྱེས་མ་དཱ་ན་ཡིས་བར་མེད་དུ་མྱོས་པའི། །",
            "ས་བཅུ་དབུ་མར་ཐོབ་པའི་ཕོ་ཉ་ཡང་སྩོལ་།",
            "སྣང་སྲིད་ཆོས་ཀུན་ལྷན་སྐྱེས་ཆོས་ཀྱི་སྐུར་འུབ་ཆུབ།།",
            ""
        ],
        [
            "སྣ་ཚོགས་སྣང་བ་རང་ཤར་ཆོས་སྐུ་ཡི་འོད་ཟེར། །",
            "ཆོས་ཅན་ཆོས་ཉིད་གཉིས་མེད་འོད་གསལ་གྱི་ཕྱག་རྒྱ། །",
            "འཁྲུལ་རྟོགས་དབྱིངས་སུ་ཐིམ་པའི་ལམ་མཆོག་ཀྱང་སྩོལ་མཛོད། །",
            "རྟོགས་ན་འཁོར་འདས་ཆོས་ཀུན་ཡེ་ཤེས་ཀྱི་རོལ་རྩེད། །",
            "རྩོལ་མེད་ལྟ་དགོངས་མིག་གིས་མངོན་སུམ་དུ་སྤྱོད་པས། །",
            "བློས་བྱས་འཁྲུལ་པའི་གདུང་བ་རྨིང་མེད་དུ་གཞིལ་བའི། །",
            "ཐེག་མཆོག་ལྟ་སྒོམ་གླུ་བྲོ་བསྒྱུར་ནུས་སུ་མཛོད་།",
            "རང་གྲོལ་རྒྱལ་པོ་ལྟ་བའི་གཤོག་རླབས་ཀྱིས་བསྐྱོད་པས། །",
            "ཡིད་བྱེད་སྒོམ་པའི་འཕྲང་ལས་ཡུད་ཙམ་གྱིས་བརྒལ་ནས།།",
            "ཟག་ཟད་ཆོས་སྐུའི་མཁའ་མཐའ་ཅི་དགའ་རུ་ཆོད་པའི། །",
            "ཐེག་མཆོག་རྒྱལ་པོའི་མཁའ་ལྡིང་གདོད་མ་རུ་གྲོལ་མཛོད། །",
            "འོད་གསལ་སྣང་བཞིའི་ཉི་ཟླ་བཀྲག་འཚེར་དུ་བརྗིད་པས། །",
            "ཟང་ཐལ་ཆོས་སྐུ་རྗེན་པའི་སྣང་བ་ཡི་དགའ་སྟོན། །",
            "མཐོང་བའི་ཆོས་ལ་ལོངས་སུ་སྤྱོད་པ་ཡི་ངང་ནས།།",
            "འཕོ་མེད་རྡོ་རྗེའི་ས་ལ་རྩེན་ནུས་སུ་མཛོད་།",
            "ཁྱབ་བདག་རིག་འཛིན་བླ་མ་ཡེ་ཤེས་ཀྱི་སྐུ་ཅན། །",
            "མི་ཕྱེད་རྡོ་རྗེའི་གསང་བ་མི་ཟད་པའི་རྒྱན་འཁོར། །",
            "ཇི་བཞིན་ལོངས་སུ་སྤྱོད་པའི་སྐལ་པ་ཅན་གྱུར་།",
            ""
        ],
        [
            "ཐུགས་ཡིད་གཅིག་ཏུ་འདྲེས་པར་བྱིན་གྱིས་རང་རློབས་མཛོད། །",
            "བླ་མའི་བཀྲ་ཤིས་དགོངས་རྒྱུད་ནམ་མཁའི་དབྱིངས་རྒྱ་ཆེ།།",
            "སློབ་མའི་བཀྲ་ཤིས་དད་དམ་རྒྱུ་སྐར་གྱི་ཕྲེང་མཛེས།།",
            "སྨིན་གྲོལ་བཀྲ་ཤིས་སྣང་བ་ཁོར་ཡུག་ཏུ་འཆར་བས། །",
            "རྒྱལ་བསྟན་བཀྲ་ཤིས་ལུང་རྟོགས་འཕེལ་རྒྱས་སུ་མཛོད་།",
            "ཅེས་པའང་ཕ་མཐའ་བྲལ་བའི་རྒྱ་མཚོའི་ཀློང་ན་གནས་པའི་ནུབ་ཕྱོགས་ཨེ་གལ་གྱི་གླིང་དུ་",
            "མཆོག་གསུམ་རིན་པོ་ཆེའི་ཕྲིན་ལས་འཆར་ཀའི་ཕོ་ཉ་འདྲེན་པའི་བྱ་མ་རྟ་",
            "དམ་པའི་ཡོན་ཏན་སྣང་བས་རྒྱུད་ཕྱུག་པའི་མདོ་ཁམས་ཤར་གྱི་བཙུན་པ་",
            "ཀརྨ་ཆོས་ཀྱི་རྒྱ་མཚོ་འགྱུར་མེད་ཡེ་ཤེས་སྣང་བ་རྒྱས་པའི་སྡེས་",
            "ཤུལ་རིང་གི་ལམ་ནས་རང་གམ་དུ་ཕེབས་ཤིང༌། ",
            "ཆོས་ཀྱི་བགྲོ་གླེང་དོན་དང་ལྡན་པ་མང་དུ་བགྱིས་པའི་མཐར་",
            "འདི་ལྟ་བུ་ཞིག་འབྲི་བར་འོས་ཞེས་",
            "ལྷ་རྫས་ཀྱི་རྟེན་སྣག་སྨྱུག་དང་བཅས་ཏེ་",
            "ཐུགས་བརྩེ་དད་གདུང་གིས་གསུང་བསྐུལ་གནང་བའི་",
            "བཞེད་པ་སྐོང་སླད་ཤེས་ཚད་ཁ་ལ་ཁྱེར་ཞིང༌",
            "སྙིང་པོ་ཤེས་རྒྱུ་མེད་པའི་རྙིང་སྔགས་རྒན་པོ་འགྱུར་མེད་",
            "བསླབ་གསུམ་རྒྱལ་མཚན་ཕྲིན་ལས་སྣང་བ་རྩལ་གྱིས་",
            "ཁ་བཞི་ལྷོ་ཡི་སྨན་ལྗོངས་ཀྱི་བྱེ་བྲག་ཡུལ་གྱི་དགེ་བཅུ་གཡང་དུ་འཁྱིལ་བའི་གྲོང་ཁྱེར་ན་",
            "མཛེས་པའི་སྤ་གྲོ་སྐྱེར་ཆུའི་མཐའ་འདུལ་གྱི་གཙུག་ལག་ཁང་དུ་",
            "ཨོ་རྒྱན་སངས་རྒྱས་གཉིས་པའི་སྤྲེལ་ལོ་སྤྲེལ་ཟླའི་ཚེས་བཅུའི་དུས་མཆོད་ཀྱི་སྐབས་སུ་",
            "དད་མོས་ཡིད་ཆེས་ཀྱི་ངེས་པས་བྲིས་ཤིང་",
            "གསོལ་བ་བཏབ་པས་མཁའ་ཁྱབ་ཀྱི་ཡིད་ཅན་མཐའ་དག་དཔལ་མགོན་བླ་མའི་ཟག་མེད་",
            "ཡེ་ཤེས་ཆེན་པོའི་ཐིག་ལེར་ཡུད་ཙམ་གྱིས་མངོན་པར་",
            "བྱང་ཆུབ་བརྙེས་པའི་དགའ་སྟོན་གྱི་དཔལ་དུ་གྱུར་ཅིག",
            ""
        ],
        [
            "༈ ཨ་ཧོ། ",
            "རྒྱལ་ཀུན་ཡེ་ཤེས་ཕུང་པོ་རྣམ་འདྲེན་དུ་ཤར་བ། །",
            "སངས་རྒྱས་སྐུ་བཞིའི་ཁྱབ་བདག་ཀརྨ་པ་ཆེན་པོ། །",
            "མི་འབྲལ་སྤྱི་གཙུག་བདེ་ཆེན་འཁོར་ལོ་རུ་མཆོད་པས། །",
            "དགོངས་བརྒྱུད་བྱིན་རླབས་ཐོབ་པའི་དགའ་སྟོན་འདི་ཨ་ཧོ། །",
            "དེ་ཡི་ཐུགས་རྗེའི་ཡེ་ཤེས་རོལ་མོ་ཡི་སྣང་ཆ། །",
            "ཞིང་ཁམས་སྤྲུལ་པས་ཁྱབ་པའི་མཁས་གྲུབ་ཀྱི་འདྲེན་པ། །",
            "སྨིན་གྲོལ་བདུད་རྩིའི་སྦྲང་ཆར་ཟད་མི་ཤེས་འབེབས་པས། །",
            "སྐུ་བཞིའི་ལོ་འབྲས་ཅི་དགར་སྨིན་པ་འདི་ཨ་ཧོ། །",
            "སྣང་གྲགས་རིག་པ་རྡོ་རྗེ་གསུམ་དབྱིངས་སུ་ཤར་བས། །",
            "བླ་མའི་སྐུ་གསུང་ཐུགས་ཀྱི་དཀྱིལ་འཁོར་དང་འབྲལ་མེད།།",
            "གཟུང་འཛིན་གཉིས་སྣང་རྟོག་བྲལ་རོ་མཉམ་གྱི་ངང་།",
            "དག་པ་རབ་འབྱམས་མོས་གུས་རྩལ་འཆར་འདི་ཨ་ཧོ། །",
            "རང་བྱུང་རྡོ་རྗེ་ཕུང་པོའི་གྲོང་ཁྱེར་གྱི་ཀློང་ནས།།",
            "བདེ་སྟོང་ཡེ་ཤེས་བསྐྱེད་པའི་རྩ་རླུང་དང་ཐིག་ལེ། ",
            "གདོད་ནས་འཕོ་མེད་བདེ་ཆེན་བླ་མ་རུ་བཞུགས་ནས།།",
            "ལྷན་སྐྱེས་དགོངས་ཉམས་རྫོགས་པའི་བརྟུལ་ཞུགས་དེ་ཨ་ཧོ། །",
            "སྣང་བ་ལྷན་ཅིག་སྐྱེས་པ་ཆོས་སྐུ་ཡི་འོད་ཟེར། །",
            "སེམས་ཉིད་ལྷན་ཅིག་སྐྱེས་པ་ཆོས་སྐུ་ཡི་ཡེ་ཤེས། །",
            "སྣང་སེམས་རོ་གཅིག་འདྲེས་པའི་དོན་དམ་གྱི་བླ་མ། །",
            "མ་བཅོས་རང་ལ་བཞུགས་པའི་ཉམས་དགའ་འདི་ཨ་ཧོ། །",
            "སེམས་ཀྱི་ཆོས་ཉིད་རིག་སྟོང་ཡེ་ཤེས་སུ་གྲོལ་བས། །",
            "འཁོར་འདས་ཀུན་ཁྱབ་ཟང་ཐལ་རང་བྱུང་གི་ཀློང་ན།།",
            "སྐྱེ་འཆི་བར་དོའི་འཁྲུལ་སྣང་གཞི་མེད་དུ་དག་པ། །",
            "གཉུག་མའི་བླ་མ་འདུ་འབྲལ་མེད་པ་འདི་ཨ་ཧོ། །",
            "ནང་དབྱིངས་རིག་སྟོང་ཆོས་ཟད་བློ་འདས་ཀྱི་དགོངས་པས། །",
            "འཁྲུལ་པ་རང་གྲོལ་ཟག་པ་རང་ཟད་དུ་གྱུར་།",
            ""
        ],
        [
            "གཏད་མེད་ཆོས་སྐུའི་བླ་མ་མངོན་སུམ་དུ་མཇལ་བའི། །",
            "སྐྱིད་གླུ་འབྲུག་ལྟར་སྒྲོག་པའི་རྣལ་འབྱོར་དེ་ཨ་ཧོ། །",
            "དེ་སྐད་ནུབ་ཕྱོགས་ཨ་རིའི་རྒྱལ་ཁབ་ཏུ་ཉུལ་བའི། །",
            "མདོ་ཁམས་རྣལ་འབྱོར་མཁྱེན་བརྩེའི་འོད་ཟེར་དུ་གྲགས་པས། །",
            "ཆོས་བཞིན་སྤྱོད་པའི་དགེ་སྦྱོང་མཁྱེན་སྒོམ་ཀུན་མཚུངས་མེད།།",
            "ཀརྨ་ཕྲིན་ལས་དགྱེས་པའི་རོལ་མོ་རུ་འབུལ་ལོ། །",
            "དགེ་བས་མ་བཅོས་གཉུག་མའི་གཏན་སྲིད་ལ་ཞུགས་པའི། །",
            "ཆོས་སྐུའི་བླ་མ་དགྱེས་པའི་དགའ་སྟོན་གྱི་ཕ་།",
            "མངོན་སུམ་ཐོབ་ནས་ཆོས་དབྱིངས་འདུས་མ་བྱས་ཆེན་པོ། །",
            "ཚོམ་བུ་གཅིག་ཏུ་གྲོལ་བའི་དགའ་སྟོན་ཀྱང་།",
            "༈ ལྷང་ལྷང་དད་པས་མྱོས་པའི་གཞན་གསོས་ཀྱི་བུ་མོར། །",
            "ཡང་ཡང་བྱིན་རླབས་བདུད་རྩིའི་སྤྲིན་གཞོན་གྱི་ཀློང་ནས།།",
            "དགོངས་བརྒྱུད་ཟིམ་ཆར་འབེབས་མཛད་ཐོད་ཕྲེང་རྩལ་ཆེན་པོ། །",
            "དབྱེར་མེད་དཔལ་མགོན་བླ་མ་སྙིང་དབུས་ནས་དྲན་བྱུང༌།།",
            "ངེས་འབྱུང་སོ་ཐར་ཁྲིམས་ཀྱི་ནེའུ་ཐང་གི་དཀྱིལ་མཛེས།།",
            ""
        ],
        [
            "གཞན་ཕན་པད་དཀར་ཕྲེང་བ་ཕང་ཕུང་དུ་གཡོ་ནུས།།",
            "གསང་ཆེན་ཟབ་དོན་རྟོགས་པའི་དྲི་བསུང་གིས་འཁྱུད་པའི། །",
            "སྐྱེས་ཆེན་ཆོས་ཀྱི་གྲོགས་པོར་མཆིད་ལན་འདི་འབུལ་ལོ། །",
            "བསིལ་ལྡན་རི་བོའི་མགུལ་མཛེས་དགེ་ཚུལ་མའི་དགོན་པར། །",
            "རྒྱལ་ཀུན་ཡེ་ཤེས་སྐུ་གཅིག་རྡོ་རྗེ་འཆང་དངོས་བྱོན།།",
            "སངས་རྒྱས་ཀརྨའི་ཞབས་བཀོད་དགྱེས་ཞལ་གྱི་བདུད་རྩིས། །",
            "རེ་ཞིག་ཁམས་གསོ་བྱུང་སྙམ་ཡིད་ཡུལ་དུ་ཤར་།",
            "ཀུན་རྫོབ་ཕྱི་ཡི་བླ་མས་དགོངས་བརྒྱུད་ཀྱི་རྟོགས་པས། །",
            "རང་གནས་ཟང་ཐལ་ཆེན་པོ་ཐལ་བྱུང་དུ་སད་པས། །",
            "བློ་འདས་ཆོས་སྐུའི་གསང་བ་མངོན་སུམ་དུ་གྱུར་པའི། །",
            "ངེས་དོན་ཡེ་ཤེས་འཁོར་ལོར་ཉིན་མཚན་ཀུན་སྤྱོད་མཛོད། །",
            "གནད་གསང་ཆོས་ཉིད་རྗེན་པའི་ཕུ་ཐག་ཞིག་ཆོད་།",
            "འཁྲུལ་པའི་བྱས་ཆོས་རྫུན་རིས་ནམ་མཁའ་ལ་སྤྲིན་བཞིན། །",
            "ཡུད་ཀྱིས་དེངས་པས་རང་གསལ་རྗེན་ཅེར་གྱི་གཤིས་ལུགས། །",
            "ཆོས་ཉིད་ནམ་མཁའ་ལྟ་བུའི་གུ་ཡངས་ཞིག་ཡིན་སྙམ།།",
            "སྣང་ཆ་འཁོར་འདས་ལམ་གྱི་རྒྱུ་སྐར་འབུམ་བཀྲ་ཡང༌། །",
            "གཤིས་ལ་ཕན་གནོད་མེད་པའི་གུ་ཡངས་ཀྱི་ངང་ནས།།",
            ""
        ],
        [
            "ཆགས་མེད་ཞེན་བྲལ་གཅེར་བུ་ཕྱལ་པ་རུ་གདེང་པས། །",
            "འོད་གསལ་ཉི་མའི་ཞལ་བཟང་ཁོར་ཡུག་ཏུ་འཆར་འདྲ།།",
            "གཤིས་ཀྱི་རང་གདངས་ཀུན་ཁྱབ་ཐུགས་རྗེ་ཡི་ཡེ་ཤེས། །",
            "མཁའ་ཁྱབ་འགྲོ་ལ་ཕྱོགས་རིས་མེད་པ་རུ་བརྡལ་བས། །",
            "གཞན་ཕན་སིམ་པ་བསྐྱེད་པ་ཀུན་དགའ་ཡི་རོལ་སྟོན།།",
            "ནམ་མཁའ་ཇི་སྲིད་སྒྲོལ་བའི་གོ་ཆ་ཞིག་འབྱུང་ངེས།།",
            "ཆོས་ཀུན་སྙིང་པོ་འོད་གསལ་དེ་ཉིད་ཀྱི་རྣལ་འབྱོར། །",
            "བདག་ཅག་ཕྱག་རྫོགས་བརྒྱུད་པའི་ཕ་ནོར་དུ་བབ་པ། །",
            "གྲུབ་མཐའ་གཞན་ལ་མེད་པའི་གསེང་ལམ་ཞིག་ཡོད་པས། །",
            "ལམ་དེ་རང་སོར་ཐོབ་ཚེ་ཡུད་ཙམ་གྱིས་གཤེགས་མཛོད། །",
            "བཤད་བཤད་ཁ་མཁས་མི་དགོས་ནང་དོན་གྱི་རྣལ་འབྱོར། །",
            "བྱས་བྱས་ཡུས་ཀྱིས་མི་གདུང་བྱར་མེད་ཀྱི་དགོངས་པ། །",
            "རིང་རིང་འབད་རྩོལ་མི་དགོས་རང་ངོ་ན་བཞུགས་པས། །",
            "ཚུབ་ཚུབ་རེ་དོགས་སྐྱུངས་ལ་ལྷོད་ལྷོད་ཀྱིས་གཟིགས་དང༌། །",
            "མ་བཅོས་གཉུག་མའི་རྒྱལ་པོ་ནམ་མཁའ་ཡི་རྣལ་འབྱོར། །",
            "བྲམ་ཟེ་ཆེན་པོའི་དགོངས་པ་མངོན་སུམ་དུ་ཤར་ཚེ། །",
            "ཡིད་དཔྱོད་ཚིག་གི་སྤུ་རིས་རང་གྲོལ་དུ་ཐོངས་ལ།།",
            "གཉུག་མའི་གཤིས་སུ་ཁ་ཡན་ཀློད་པ་ལ་སྤྲོའོ། །",
            "གནད་གཅིག་གྲོལ་ན་"
        ],
        [
            "འཁྲུལ་མདུད་རང་ཞིག་ཏུ་ཐུབ་པ། །",
            "གནད་ཀྱི་སྙིང་པོ་གཅིག་ཤེས་ཀུན་གྲོལ་གྱི་མན་ངག །",
            "གནད་དོན་འདི་ལ་ཐུག་པས་ཆིག་གྲོལ་དུ་ཐོངས་ལ།།",
            "གནད་ཀྱི་གསེང་ལམ་རྟོགས་ཤོག་སྐལ་བཟང་གི་དམ་པ། །",
            "དེ་སྐད་རང་ལ་མེད་ཀྱང་ཁྱེད་ཐུགས་ཀྱི་རྨ་བྱ།།",
            "དགྱེས་ཕྱིར་རྒད་པོའི་གླུ་ཡི་འབྲུག་སྒྲ་འདི་ཕུལ་བས། །",
            "ཉམས་རྟོགས་སྤུ་རིས་རྒྱས་པའི་ཟློས་གར་དང་ཆབས་།",
            "སྒྲུབ་བརྒྱུད་དབྱར་གྱི་དགའ་སྟོན་འཕེལ་བ་རང་ཤོག་།",
            "སྙན་སྙན་ཁ་ཙམ་མ་ཡིན་ངེས་དོན་ལ་གནས་པའི། །",
            "དད་དད་བརྩེ་གདུང་མེ་ཏོག་བཅོས་མེད་ཀྱི་འཛུམ་དཀར། །",
            "ཡང་ཡང་ཁྱེད་ལ་ཕྱོགས་པས་ཞབས་བརྟན་གྱི་སྨོན་འདུན།།",
            "མཛེས་མཛེས་གེ་སར་བཞད་པའི་ཟིལ་མངར་ལས་སྤྲོས་སོ།།",
            ""
        ],
        [
            "ཞེས་མཁྱེན་སྤྲུལ་པས་རྡོ་རྗེ་གདན་གཙུག་ལག་ཁང་གི་ཞོལ་",
            "བོད་དགོན་དྷ་རམ་ས་ནས་བོད་ཟླ༡༡་ཚེས༢༤ལ་གུས་།",
            "༈ ཨ་ཧོ། ",
            "ཡུལ་ལ་མིང་དུ་ཆགས་པ་མདོ་ཁམས་ཀྱི་སྡེ་དགེ །",
            "འཕགས་ཡུལ་གཉིས་པར་གྲགས་པ་དོན་ལྡན་དུ་འདུག་སྟེ།།",
            "ཆོས་ལུགས་རྣམ་བཞི་བཤད་སྒྲུབ་ལས་གསུམ་གྱི་མཛད་པ། །",
            "ཕན་ཚུན་འགྲན་པ་ལྟར་གྱུར་བསམ་པའི་ཚེ་ཨ་ཧོ། །",
            "བླ་མ་ཆེན་པོར་གྲགས་པ་འཇམ་མགོན་ནི་རྣམ་གསུམ། །",
            "མཁས་བཙུན་བཟང་གྲུབ་མཛད་པ་ཡར་ངོ་ཡི་ཟླ་བ། །",
            "རྒྱན་དྲུག་རྣལ་འབྱོར་དབང་ཕྱུག་བརྒྱད་ཅུ་དང་དབྱེར་མེད།།",
            "དོན་གྱི་རྣམ་ཐར་མཐོང་ཐོས་ཡིད་སྒུལ་ཏེ་",
            "ཨ་ཧོ། །",
            "སློབ་ཚོགས་མཁས་གྲུབ་གཏེར་ཆེན་གསེར་རི་ཡི་ཕྲེང་བ། །",
            "གཅིག་ལས་གཅིག་མཚར་ཤྲཱི་ན་ལེནྡྲ་ལྟ་བུའི། །",
            "སྨིན་གྲོལ་བཤད་སྒྲུབ་སུམ་རྩེན་དལ་འགྲོ་ལྟར་གྱུར་བས། །",
            "རྣམ་ཐར་ཨུ་དུམ་ཝ་རའི་དགའ་བའི་ཚལ་ཨ་ཧོ། །",
            "ཕྱག་རྗེས་མཛོད་ཆེན་ལྔ་དང་རྒྱུད་སྡེ་དང་སྒྲུབ་ཐབས། །",
            "ལུང་རིག་སེང་གེའི་སྒྲ་ལྡན་ལེགས་བཤད་ཀྱི་གཏེར་མཛོད། །",
            "གཙུག་ལག་ནོར་བུའི་བང་མཛོད་རྒྱ་མཚོ་ལྟར་ཟབ་རྒྱས།།",
            "སྨིན་གྲོལ་ཁ་འབབ་ཀླུང་བཞི་རོལ་པ་འདི་ཨ་ཧོ། །",
            "འོག་མིན་རྡོ་རྗེ་དབྱིངས་ཀྱི་གྲོང་ཁྱེར་དུ་སོན་འདྲའི། །",
            "ཚུལ་འདི་བསམ་ཚེ་ཐ་མལ་འཁྲུལ་ཤེས་ཀུན་འགག་།",
            ""
        ],
        [
            "ནུབ་ཕྱོགས་སོ་མ་པུ་རིའི་འདུ་བ་བཞིན་གྱུར་བས། །",
            "གྲོལ་བ་རྣམ་བཞིའི་ཕ་ཕོག་ཐོབ་པ་འདི་ཨ་ཧོ། །",
            "དེ་ཀུན་ལོག་སྨོན་ཀླ་ཀློས་འཇོམས་པ་ལ་བརྩོན་ཚེ། །",
            "སྐྱ་རེངས་བསུ་མས་ཉི་མ་དབང་མེད་དུ་འདྲེན་བཞིན། །",
            "འཕགས་ཡུལ་མཐའ་འཁོབ་གླིང་ཀུན་ཆོས་ཀྱི་འོད་བཀྱེས་པས། །",
            "བོད་ལྗོངས་སྐལ་པ་བཟང་པོ་སྔ་ལྟས་འདི་ཨ་ཧོ། །",
            "དཔལ་འབྱོར་མཐུན་པའི་རྐྱེན་ཀུན་དགྲ་ཟས་སུ་སོང་ཡང༌། །",
            "ལུང་རྟོགས་ནོར་གྱི་དབྱིག་ཀུན་རང་ལག་ཏུ་ཐོབ་པས། །",
            "སྲིད་ཞིའི་གདུང་བ་སེལ་བའི་གནས་ཚུལ་ལ་བསམ་ན། །",
            "རྐྱེན་ངན་གྲོགས་སུ་ཤར་བའི་ཁྱད་ཆོས་དེ་ཨ་ཧོ། །",
            "ན་ཚོད་བཅུ་ཕྲག་བརྒྱད་ལས་ལྷག་པ་རུ་ཕྱིན་ཀྱང༌། །",
            "ཆོས་རབ་རྣམ་འབྱེད་འདྲེན་བྱེད་མ་ལྡོང་པའི་དབང་གིས། །",
            "དད་དང་འདུན་པའི་ཐལ་མོ་སྙིང་ག་རུ་ཟུམ་སྟེ།།",
            "སྐྱིད་གླུའི་རྐང་བྲོ་ཉལ་འདར་སྤྲད་པ་འདི་ཨ་ཧོ། །",
            "འབྲེལ་པ་ཆོས་ལ་ཐོགས་པའི་མི་རྒན་ནི་མགོ་སེ། །",
            "ཚེ་རབས་ཕྲེང་བར་ངན་འགྲོ་ལམ་ལོག་ཏུ་མི་།",
            "ཕ་ནོར་བུ་ལག་འཕྲོད་པའི་རྟེན་འབྲེལ་དེ་བསམ་ནས།།",
            "སོ་མེད་ཁ་ནས་གླུ་ཆུང་ལེན་པ་འདི་ཨ་ཧོ། ",
            "༈ ཨ་ཧོ། ",
            "རང་བྱུང་གདོད་ནས་གྲུབ་པ་ཧེ་རུ་ཀའི་ཞིང༌།།",
            "ས་བཅུ་རྡོ་རྗེའི་ལམ་རྫོགས་ཉེ་བའི་ཚནྡྷོ། །",
            "ངོ་མཚར་ཡུལ་གྱི་བྱེ་བྲག་ཡངས་ལེ་ཤོད།།",
            ""
        ],
        [
            "མཚོ་སྐྱེས་པདྨའི་སྒྲུབ་གནས་དེ་རིང་ཕྱིན་སོང༌།།",
            "སྔོན་དུས་གསུང་གི་རྡོ་རྗེ་པདྨ་སཾ་བྷ་བས། །",
            "ཕྱག་ཆེན་མཆོག་གི་རིག་འཛིན་གནས་འདིར་མངོན་མཛད།།",
            "བར་ཆད་བདུད་ཚོགས་རྡོ་རྗེ་ཕུར་པས་བསྒྲལ་བའི། །",
            "དཔལ་ཆེན་ཧེ་རུ་ཀ་ཡི་ཚོགས་ཁང་ཡོངས་གྲགས། །",
            "དམར་ཟླུམ་རྡོ་རྗེའི་བྲག་རི་ཟླ་གམ་དབྱིབས་ཅན། །",
            "ཆོས་ཀུན་བདེ་ཆེན་ཡང་དག་གྲུབ་པ་གཅིག་པུར། །",
            "ཟླུམ་པའི་བརྡ་རྟགས་རྫོགས་པའི་ཀེའུ་ཚང་འདིར། །",
            "དྲག་པོ་བསྒྲལ་བའི་འཕྱང་འཕྲུལ་མངོན་སུམ་བཀོད་མཛེས།།",
            "འབད་རྩོལ་སྡིག་པས་མ་བསགས་རང་བྱུང་ལྷུན་གྲུབ། །",
            "རྣམ་གཡེང་འདུ་འཛི་མེད་པས་རླུང་རིག་དྭངས་པ། །",
            "ཆགས་མེད་ཡབ་མེས་རིག་འཛིན་གཤེགས་ཤུལ་མཐོང་ཚེ། །",
            "ཆོས་བརྒྱད་འཆིང་ཐག་གཅོད་པའི་བརྡ་སྟོན་གོ་བྱུང༌།།",
            "ལྕུག་ཕྲན་དྲྭ་ཕྱེད་མཛེས་པའི་ལྗོན་ཤིང་ཁོང་གསེང༌། །",
            "མདངས་མཛེས་མེ་ཏོག་བསྟར་བའི་མཆོད་ཕྲེང་དང་བཅས།།",
            "སྔོ་སངས་ནམ་མཁའི་བུ་མོའི་འཛུམ་བག་གཟིགས་དང༌། །",
            "འོད་གསལ་ཟེར་སྣང་སྟོན་པའི་ཕོ་ཉ་ཡོད་ངེས།།",
            ""
        ],
        [
            "བྱམས་དང་སྙིང་རྗེའི་གསལ་འདེབས་བྱ་དང་བྱིའུ། །",
            "སྐད་སྙན་གསེར་གྱི་དྲིལ་ཆུང་ལྟ་བུར་གྲགས་ནས།།",
            "འཕུར་ལྡིང་རྩེ་འཇོའི་རྒྱུ་བས་སྡིག་པའི་གྲོགས་བྲལ།།",
            "གཅིག་པུར་དབེན་པར་ཡན་འདི་སྐྱིད་པའི་ཡང་རྩེ། །",
            "ཚོགས་དྲུག་ཡུལ་སྣང་ཞེན་པའི་རྗེས་སུ་མ་འབྲང༌།།",
            "གཅེར་མཐོང་རིག་པའི་གཤིས་ཀློང་ཤུགས་ཀྱིས་ཕྱིན་པས། །",
            "བག་ཡངས་སྣང་བ་གདིང་འདེད་འདར་ཀལ་སྤྲོད་དང༌། །",
            "ལྟ་སྒོམ་དམིགས་གཏད་ཞིག་པའི་བཞུགས་ཚུལ་མཐོང་སྙམ།།",
            "བཞིན་ལག་རྒྱན་ཆས་སྤུད་པའི་ཡེ་ཤེས་ལྷ་སྐུ། །",
            "ཆུ་བུར་མིག་གིས་མཇལ་བའི་སྐལ་པ་ཕྲ་ཡང༌། །",
            "ཟང་ཐལ་རིག་སྟོང་གཉུག་མ་ཆ་ཙམ་མཐོང་བ། །",
            "དོན་གྱི་ཧེ་རུ་ཀ་དཔལ་ཡིན་སྙམ་འདུག་།",
            "འཁོར་འདས་སྒྱུ་མའི་ལྟད་མོ་མ་བཀོད་ཤར་བས། །",
            "བླང་དོར་ཆེད་འཛིན་ཞིག་པའི་བབས་སུ་བཞག་ཚེ། །",
            "འཕོ་མེད་ཆོས་སྐུ་གདོད་མའི་ཧེ་རུ་ཀ་དཔལ། །",
            "སྣང་སྤྱོད་བདེ་ཆེན་ཤར་ཏེ་"
        ],
        [
            "དགྱེས་སོ་སྙམ་མོ། །",
            "འཁོར་འདས་བར་ལག་འགྱེལ་བའི་ལྟ་སྟངས་གཅིག་གིས། །",
            "གཞི་གྲོལ་དོན་གྱི་ལྟད་མོ་རང་སྣང་གསལ་ཚེ། །",
            "ཕྱག་རྒྱ་ཆེན་པོ་མཆོག་གི་དངོས་གྲུབ་ཉེ་ལམ། །",
            "ཡེ་ཤེས་རིག་པའི་གཤིས་སུ་མ་བཙལ་ལྷུན་གྲུབ། །",
            "གནད་གཅིག་ཁྱབ་བརྡལ་ཆོས་ཉིད་ཁོར་མོ་ཡུག་ཏུ། །",
            "མཐོང་ཚེ་ཇི་ལྟར་ཤར་བའི་རྩལ་གྱི་སྣང་ཆ། །",
            "ཀུན་བཟང་གདོད་མའི་ཞིང་སྐུར་མ་བཅོས་ལྷུན་གྲུབ། །",
            "སྐྱིད་སྡུག་གདོད་ནས་ཟད་པའི་ངང་དུ་ཉལ་སྙམ།།",
            "དོན་དམ་འཕགས་པའི་དགོངས་པ་དབྱིངས་དང་མཉམ་ཚེ། །",
            "ཀུན་རྫོབ་འཁྲུལ་པའི་རྫུན་རིས་ཀློང་དུ་བརྡིབས་ནས།།",
            "གཏད་མེད་ཆོས་སྐུའི་ཡོ་ལང་ཉིན་མཚན་ཁོར་ཡུག །",
            "ཤར་བ་ནམ་མཁའི་རྣལ་འབྱོར་ངོ་མཚར་རྨད་བྱུང༌། །",
            "ལྟ་བ་དགག་སྒྲུབ་མེད་དེ་ཀ་དག་ཕྱོགས་ཡན། །",
            "སྒོམ་པ་ཡེངས་འཁྲུལ་མི་སྲིད་འོད་གསལ་ཁོར་ཡུག །",
            "སྤྱོད་པ་རང་གྲོལ་ཡིན་ཏེ་སྤང་བླང་མི་རྙེད།།",
            "འབྲས་བུ་ཕྱི་དུས་རེ་བའི་རེ་དོགས་སྐྱུངས་ལ།།",
            ""
        ],
        [
            "ཐེག་མཆོག་རྫོགས་པ་ཆེན་པོའི་ཡེ་ཤེས་དགོངས་པ། །",
            "མངོན་སུམ་རྟོགས་པའི་ལག་རྗེས་བདག་ལ་མེད་ཀྱང༌། །",
            "ལེགས་བཤད་སེང་གེའི་སྒྲ་དབྱངས་ཐོས་བསམ་གྱུར་པ། །",
            "ཆ་ཤས་ཡིད་ལ་གང་ཤར་བྲིས་ནས་སོང་ངོ༌།།",
            "ཨ་ཅང་ཀུ་རེ་ལགས་ཏེ་ལས་ཉོན་ཕོ་ཉས། །",
            "འཇབ་ཁུང་མང་པོར་རིག་པའི་ཁྱེའུ་ཆུང་བཙས་པས། །",
            "མཐའ་མེད་འཁོར་བའི་གྲོང་ཁྱེར་རྒྱུ་གྲབ་འདུག་པས། །",
            "ཐུགས་རྗེའི་ལྕགས་ཀྱུས་ཟུངས་ཤིག་བླ་མ་མཁྱེན་ནོ།།",
            "དེ་སྐད་གནས་འབྲེལ་ཕྱིན་པའི་ཐུན་གསེང་ཞིག་ཏུ། །",
            "ཨོ་རྒྱན་གཞན་ཕན་དགེ་བའི་བློ་ཡིས་བསྐུལ་ཏེ།།",
            "མདོ་སྨད་མི་རྒན་ཁ་ནས་བཅོས་གཏམ་ཤོར་བས། །",
            "ཁྱེད་དགྱེས་དགེ་ལ་བརྩོན་ཅིག་བློ་གསལ་གྲོགས་པོ། །",
            "ཞེས་ས་བྱ་ནག་ཟླའི་༣ཚེས་༢༨ལ་མངྒ་ལས་གནས་དེ་ཉིད་དུ་བྲིས་།",
            "༈ ཕ་རན་སི་ཡི་སྨན་ལྗོངས་ཉམས་དགའ་བར། །",
            "རྒན་པོ་རབ་གསལ་ཟླ་བ་ཕྱིན་པའི་ཚེ། །",
            "སྨན་ལྗོངས་མེ་ཏོག་ལྗོན་ཤིང་སྐྱེད་མོའི་ཚལ། །",
            "སུམ་རྩེན་ལྷ་ལ་འགྲན་པ་ལྟ་བུ་།",
            ""
        ],
        [
            "རས་དཀར་ལྡིང་གུར་མཐོན་པོའི་ཁྲི་སྟན་སོགས། །",
            "བཀོད་པ་རྨད་བྱུང་འཁོར་གྱི་ཚོགས་དང་བཅས།།",
            "ཟབ་རྒྱས་ཆོས་ཀྱི་ཁ་ཁྲམ་གདུགས་ལྟར་ཕུབ།།",
            "སྟེང་ནས་ཚ་ཟེར་རྒྱལ་པོས་ངད་ཀྱི་གདུང༌། །",
            "བར་ནས་རེག་བྱ་ཚ་བུའི་རླུང་གིས་གཟིར། །",
            "ས་སྟེང་སློབ་མ་ཕོ་མོ་གཅེར་བུར་རྒྱུགས།།",
            "བསྐལ་པ་མེ་ལྟར་འབར་བའི་ཕོ་བྲང་གྱུར།།",
            "རྒན་པོ་ལུས་ཟུངས་ཟད་པས་མ་ཐེག་སྟེ།།",
            "ཚ་རླུང་གྲིབ་ཀྱིས་འདུ་བ་གཏིང་ནས་འཁྲུགས། །",
            "ཟུག་རྔུ་ཁབ་རྩེ་ལྟ་བུའི་ལག་གཡས་གདུང༌། །",
            "གྲིབ་ཁམས་རྙོགས་པས་བྱིང་རྨུག་འཐིབ་གསུམ་འཛོམས།།",
            ""
        ],
        [
            "སྐད་གདངས་ཆག་ནས་ས་ཕུག་བྱི་བ་ལྟར། །",
            "གྱུར་ནས་མལ་སྟན་མཐོན་པོར་འགྲེ་ལྡོག་བྱས།།",
            "བསིལ་བའི་རེག་བྱ་ནམ་ཞིག་འཐོབ་སྙམ་སྟེ།།",
            "སྐོམ་པ་ཆུ་གདུང་ལྟ་བུར་གྱུར་ན་ཡང༌། །",
            "ཨུ་ཚུགས་ཆེན་པོས་ཆོས་འཁོར་བསྐོར་བར་བསྐུལ།།",
            "ན་བའི་སྐད་གྲགས་རྒྱལ་ཁམས་ཡོངས་ལ་ཁྱབ།།",
            "ཁམས་འཕྲོད་ཡུལ་དུ་ཤོག་ཅེས་མང་ཟེར་ཡང༌། །",
            "འདོད་དོན་མ་གྲུབ་བར་དུ་ཐབས་ཀྱིས་བཤོལ།།",
            "ནམ་མཁར་བལྟས་ན་ཨིནྡྲའི་མདོག་ལྟར་སྔོ།།",
            ""
        ],
        [
            "ཚ་ཟེར་བརྒྱ་པའི་གཟི་བརྗིད་ཉིན་བཞིན་ཆེ།།",
            "སྤྲིན་དཀར་བུ་མོ་ནམ་ལངས་སྐར་མ་འདྲ།།",
            "གྲང་བའི་རེག་བྱ་རིན་ཆེན་གསེར་ལས་དཀོན། །",
            "ཉིང་འཁྲུལ་མང་པོས་ཆོ་འཕྲུལ་ཅིར་ཡང་སྟོན།།",
            "ཅི་བྱ་བདོལ་མེད་ཤུགས་རིང་འདོན་ནས་བསྡད། །",
            "ཁ་བཞི་ལྷོ་ཡི་ཆོས་ཀྱི་རྒྱལ་ཁབ་དང༌། །",
            "དགེ་འདུན་སྡེ་བཞིས་ཞབས་བརྟན་བཀའ་དྲིན་བསྐྱངས། །",
            "ཉིན་ཤས་མཚམས་ནས་བསིལ་ལྡན་ར་བ་དཀར། །",
            "རྒྱུ་བའི་རྟེན་འབྲེལ་ཟླ་གཞོན་ཤར་ལ་ཁད། །",
            "བར་དེར་མཁས་བླུན་དཀར་དམར་མང་པོ་ཡིས། །",
            "འབྲེལ་དང་མ་འབྲེལ་ཆོས་བཤད་གདུགས་ལྟར་ཕུབ།།",
            "ཉམས་ལ་མཚར་དགུའི་ལྟད་མོ་ཅི་ཡང་མཐོང༌།།",
            ""
        ],
        [
            "ཁྱེད་ནི་མཁས་བཙུན་བློ་གྲོས་ལྡན་པའི་དབུས། །",
            "རྒྱན་དྲུག་མཁས་པའི་ལེགས་བཤད་ཐོས་བསམ་མཛད།།",
            "མང་ཐོས་ནོར་བསགས་བསམ་བྱུང་རིན་ཐང་ལྗིད། །",
            "སྒོམ་པའི་ཉི་མ་སྙིང་ལ་རིམ་བཞིན་འཆར། །",
            "རྒྱལ་བསྟན་པདྨའི་དགའ་ཚལ་དལ་བུས་འགྲིམ། །",
            "ཐོས་འཛིན་སོན་པས་སྙིང་ནས་རྗེས་ཡི་རང༌། །",
            "རིང་མིན་དགྱེས་ཞལ་པདྨ་དཀར་པོའི་འཛུམ། །",
            "མིག་གི་བདུད་རྩིར་སིམ་སྙམ་རིམ་པ་བཞིན། །",
            "བར་དེར་འབྲེལ་མེད་གཏམ་གྱི་གླིང་བུ་ཞིག །",
            "སོ་མེད་ཁ་ནས་ཐོན་ཏེ་གུས་པས་།",
            "༈ ལ་སོ་ན་རིའི་བསམ་གཏན་གྱི་ཁང་བུ་ལ་བསྔགས་པ་རབ་དགའི་རྒྱན་ཞེས་བྱ་བ། ",
            "ཀ་མ་ལ་ཡི་འདབ་ལྟར་ཡངས་པའི་ཀླུང༌། །",
            "ཁ་དོག་གཅིག་ཏུ་མི་གནས་ལྗོན་ཤིང་ཚལ། །",
            "ག་ཤའི་ཕྲེང་བཞིན་ཕྱོགས་མཚམས་ཚར་དུ་དངར། །",
            "ང་ཡི་བསམ་གཏན་སྐྱིལ་བུ་ཉམས་སུ་དགའ།།",
            "ཅ་ཅོ་རྣ་བར་གཟན་པའི་གྲོང་ཁྱིམ་མེད།།",
            "ཆ་མེད་ཀུན་འགྲོ་ནམ་མཁའི་གོ་སྐབས་ཡངས།།",
            ""
        ],
        [
            "ཇ་ཧོང་འཆར་ཀའི་སྤྲིན་ལས་ཉི་ཟླའི་འཛུམ། །",
            "ཉ་ལྡན་དག་བྱེད་ཕྲེང་བའི་དོ་ཤལ་སྤུད། །",
            "ཏཱ་རེའི་ཞིང་མཆོག་གཡུ་ལོ་བཀོད་པ་ལྟའི། །",
            "ཐ་དད་ནེའུ་གསེང་རྐང་འཐུང་དོ་ར་རྣམས། །",
            "ད་དུས་སྣོད་བཅུད་རྒུད་པས་མ་རྨས་པ། །",
            "ན་གཞོན་ལང་ཚོ་བཞིན་དུ་ཕན་ཚུན་འགྲན། །",
            "པ་ར་སིདྡྷི་སྒྲུབ་པའི་གནས་མཆོག་གི །",
            "ཕ་མཐའ་ཡས་པའི་ཡོན་ཏན་ཀུན་རྫོགས་པས། །",
            "བ་མཆོག་གཟན་ལ་བཀྲམ་འདྲའི་རྣལ་འབྱོར་བདག །",
            "མ་མ་དགྱེས་དགུའི་སྐྱོང་བཞིན་སྐྱིད་ཉལ་བྱས།།",
            "ཙཱ་རི་བཞིན་དུ་ནགས་ཚལ་བྲག་རིའི་ཁང༌། །",
            "ཚ་གྲང་ཉམས་འགྱུར་ཅི་ཡང་གསལ་བ་དང༌། །",
            "ཛམ་བུ་ནཱ་དའི་ལྗོན་བཟང་འབྲས་བུ་བཞིན། །",
            "ཝ་ལེར་ཡོན་ཏན་གསལ་བའི་ལྗོངས་འདི་རྨད།།",
            "ཞ་རེངས་བྲལ་བའི་མི་རྣམས་རྩེ་འཇོས་བྲེལ། །",
            "ཟ་མ་ཤིང་འབྲས་མེ་ཏོག་བཅུད་སོགས་ལ།།",
            "འ་འོལ་སྒྲ་ལྡན་གྲོང་ཁྱེར་དུ་མའི་དབུས། །",
            "ཡ་མཚན་བསམ་གཏན་ཁང་བུ་ཡིད་འོང་གྲུབ།།",
            "ར་བ་ལྟར་མཛེས་ལྷུན་པོའི་ཕྱོགས་ཀུན་བསྐོར།།",
            "ལ་སོ་ན་རིའི་བསམ་གཏན་ཁང་བུ་འདི། །",
            "ཤ་བ་མ་བུ་བག་ཕེབས་དལ་གྱིས་རྒྱུ། །",
            "ས་ཡི་དཔྱད་ལེགས་བདག་གི་སྐལ་བར་བབ།།",
            ""
        ],
        [
            "ཧ་ཅང་གཅམ་བུ་མ་ཡིན་དོན་གནས་ཀྱིས། །",
            "ཨ་ཧོ་སྒྲུབ་པའི་གནས་འདིར་བསྔགས་པའི་ངག །",
            "ཧ་རིའི་བསུང་ཞིམ་ལྟ་བུ་ཉམས་མཚར་དུ། །",
            "ཨ་དི་ཀ་དིའི་ཕྲེང་བར་སྤེལ་ཏེ་སོང༌།།",
            "ཨི་ཤྭ་ར་གནས་ཏི་སེའི་ལྷུན་པོ་བཞིན། །",
            "ཨུ་རྒྱན་མཁན་པོའི་ལུང་གིས་བསྔགས་པའི་གནས། །",
            "ཨེ་མ་སྣང་བ་སྒྱུ་མའི་བཀོད་པ་ལ།།",
            "ཨོ་རྒྱན་བླ་མས་མཁྱེན་བརྩེས་བསྐྱངས་དེས་སྨྲས། །",
            "ཞེས་ཕྱོགས་མེད་རྒྱལ་ཁམས་ཉུལ་བའི་རྒན་པོ་མངྒ་ལས་སུག་ལས་།",
            "༈ ཀྭ་ཡེ་དབུ་མཛད་པདྨ་བཀྲ་ཤིས་དང་བདེ་ལེགས། །",
            "ཁ་ཆེ་གཉེར་མ་མང་པོའི་དགེ་སྦྱོང་ལ་ཞུ་བའི། །",
            "ག་བུར་འཛིན་པའི་ཟིལ་མངར་ལྟ་བུ་ཡི་ངག་འདི། །",
            "ང་ཡིས་འབུལ་ལོ་དགྱེས་པས་གཟིགས་རྟོགས་ཀྱང་ཞུའོ།།",
            "ཅ་ཅོའི་སློང་ཡིག་ལ་སོགས་ཟིང་ཟིང་ཟིང་མེད་ཀྱང༌། །",
            "ཆ་ཤས་ཐིགས་པ་བསགས་པའི་རྒྱ་མཚོ་རུ་གྱུར་ནས།།",
            ""
        ],
        [
            "ཇ་བཟང་ཤིང་བཞིན་ཀུན་དགའ་དོན་འགྲུབ་ཀྱི་དཔལ་ཡོན། །",
            "ཉ་གང་ཟླ་དཀྱིལ་ལྟ་བུ་ལེགས་ཐོབ་ལ་དགའ་ཡོ། །",
            "ཏ་ཐཱ་ག་ཏའི་བསྟན་པ་ཡེ་རྫོགས་ཀྱི་མངའ་བདག །",
            "ཐ་མའི་དུས་ལ་སངས་རྒྱས་མི་གཟུགས་སུ་བྱོན་པ། །",
            "ད་ལྟའི་བསྟན་འཛིན་འགྲན་བྲལ་འཇམ་དབྱངས་མགོན་རྣམ་གསུམ། །",
            "ན་ཚོད་བརྟས་པའི་བསྟན་ལ་ལྷག་བསམ་གྱི་སྒོ་ནས།།",
            "པ་སངས་ཤར་རིར་ཆས་པའི་སྐྱ་རེང་བཞིན་མཛེས་པ། །",
            "ཕ་ལ་བྱས་པ་དྲིན་བཟོའི་གཙུག་ལག་གི་བསྟན་རྩ། །",
            "བ་མཆོག་འོ་ཞོ་ལྟ་བུ་ཟད་མེད་དུ་བྱུང་བས། །",
            "མ་ལུས་ཕན་བདེའི་དཔལ་གྱུར་ལུང་རྟོགས་སྡེ་ཚུགས་སོང༌།།",
            "ཙཱ་རི་གཉིས་པ་མཚོ་ཆེན་པདྨ་དང་འདབས་འབྲེལ།།",
            "ཚ་གྲང་སྙོམས་པའི་གནས་སུ་ཆོས་ཀྱི་གཞིས་ཚུགས་པས། །",
            "ཛ་ལནྡྷ་སོགས་གནས་ཆེན་གནས་ཕྲན་གྱིས་བསྐོར་དེ"
        ],
        [
            "ར། །",
            "ཝ་ལྟར་ཉམས་དམན་མ་བྱུང་མཐོ་མཐོ་རུ་ཆས་སོང༌།།",
            "ཞྭ་ལྷྭམ་ལྟོ་གོས་དོན་གྱི་ཀུ་སཱ་ལི་མ་ཡིན།།",
            "ཟ་འདོད་ཐབས་ཀྱི་གཡོ་རྒྱུ་ཁ་བསག་གི་སྐྱོན་མེད།།",
            "འ་འུར་ཚུར་འཆོས་གཞོག་སློང་ཐོབ་ཐང་གིས་མ་།",
            "ཡ་མཚན་བསྟན་ལ་དད་པའི་བསམ་སྦྱོར་དེ་རྨད་བྱུང༌། །",
            "ར་བ་གངས་རིའི་ལྗོངས་གྱི་བསྟན་པ་ཙམ་མེད་ཀྱང༌། །",
            "ལ་ཀླུང་ངལ་བས་བརྒལ་ནས་"
        ],
        [
            "འཕགས་ཡུལ་དུ་ཕྱིན་ཚེ། །",
            "ཤ་ཁྲག་ཟས་ལ་རྔམ་བཞིན་སངས་རྒྱས་ཀྱི་བསྟན་པ། །",
            "ས་སྟེང་ཁྱབ་པར་བརྡལ་བའི་རྟེན་འབྲེལ་ཡང་ཞུའོ།།",
            "ཧ་ཧ་ཅི་ཡིན་མེད་པའི་སྨྱོན་པ་ཡི་ངག་འདི། །",
            "ཨ་མཚར་གང་དྲན་མ་བཅོས་བྲིས་པའི་མོད་ཉིད་།",
            "ཨ་ཏི་སྒྲུབ་བརྒྱུད་འཛིན་པའི་སྦས་གནས་སུ་ཕྱིན་ནས།།",
            "ཧ་ཧེ་ངོམས་ཤིང་ཚིམས་པའི་སྨོན་ལམ་ཀྱང་།",
            "མངྒ་ལས་།",
            "༈ ཀ་དག་ལྟ་བ་ཁ་ཁྱེར་ཨ་མཱ་ར། །",
            "ཁ་བཤད་བདེ་མདོག་ཁ་པོའི་ཆོས་བཤད་མང༌།།",
            ""
        ],
        [
            "ག་ལེར་རང་གི་སེམས་ལ་བརྟགས་དཔྱད་ཐོང༌།།",
            "ང་བདག་གྱོང་པོ་ཐུལ་དང་མ་ཐུལ་ལྟོས།།",
            "ཅ་ཅོའི་ཆོས་བཤད་འོན་པའི་རོལ་མོ་ཡིན།།",
            "ཆ་ལུགས་ཆོས་གོས་ངེས་འབྱུང་སེམས་ཀྱིས་གྱོན། །",
            "ཇ་སོགས་ཟས་ལ་སྲེད་པ་མེད་པར་མཛོད། །",
            "ཉ་ཟླ་ལྟ་བུའི་ཚུལ་ཁྲིམས་ཡོན་ཏན་སོམས།།",
            "ཏཱ་ལའི་ལྗོན་ཤིང་སྐྱེས་པ་རྒྱ་གར་དང༌། །",
            "ཐ་དད་རྒྱ་མཚོའི་མཐར་སྐྱེས་རྒྱལ་ཁབ་ཏུ། །",
            "ད་ལྟ་རབ་བྱུང་ཁྲིམས་འཛིན་ཉིན་སྐར་འདྲ།།",
            "ན་ཆུང་འདོད་པའི་ཁོལ་པོར་མ་འཕྱན་མཛོད། །",
            "པ་སང་ལྟ་བུའི་ཚུལ་ཁྲིམས་མ་ཉམས་ན།།",
            ""
        ],
        [
            "ཕ་རོལ་འཇིག་རྟེན་ཚུར་རོལ་གཉིས་ཀ་སྐྱིད། །",
            "བ་གླང་ལྟ་བུའི་དེང་སང་རྨོངས་པ་རྣམས། །",
            "མ་རབ་སྤྱོད་ལ་སྟོད་བསྔགས་དགོས་འདི་འཁྲུལ། །",
            "ཙཱ་རི་གངས་རི་དབེན་གནས་མ་ཟིན་ཡང༌། །",
            "ཚ་ཟེར་བརྒྱ་མཚུངས་ཚུལ་ཁྲིམས་རིན་པོ་ཆེ། །",
            "ཛ་ཡ་ཐུབ་པས་ཕ་ནོར་བུར་གཞག་པ། །",
            "ཝ་ལེར་སེམས་ཞོག་གཅེས་སྤྲས་རེམས་ཤིག་ཨང༌། །",
            "ཞྭ་མོ་སྐྲ་ལོ་འཁྱོར་པོ་མེད་ཀྱང་སླ།།",
            "ཟ་འདོད་རྙེད་ཚུལ་གྱ་གྱུ་མ་མཛད་པར། །",
            "འ་འུར་ཐམས་ཅད་སྒྱུ་མའི་ཆོ་འཕྲུལ་ཕྱིར། །",
            "ཡ་མཚན་མི་འདུག་ཕྱིས་ནས་བརླག་ཏ་རེ། །",
            "ར་རིས་འཁྲུལ་པའི་དྲི་མེད་སངས་རྒྱས་ཀྱི། །",
            "ལ་འུར་གོ་འཕང་ཐོབ་པའི་ཡོན་ཏན་ཚོགས། །",
            "ཤ་རྐྱང་སྤང་ལ་རྩེན་བཞིན་ཚུལ་ཁྲིམས་ཀྱིས། །",
            "ས་སྟེང་སྐྱེས་བུ་བཞིན་དུ་འཛིན་པར་བསྔགས།།",
            "ཧ་ལོ་ལྟ་བུའི་ཉོན་མོངས་རང་རྒྱུད་བསྟེན།།",
            "ཨ་ཏི་ཐེག་མཆོག་སྔགས་ལ་ཁ་གཡར་བ། ",
            "ཨ་མཚར་བྱིས་པའི་རྩེ་མོ་ལྟ་བུ་ཡིན།།",
            ""
        ],
        [
            "ཧ་ཧ་དེ་འདྲ་མ་མཛད་ཕ་བཟང་བུ། །",
            "དེ་སྐད་རང་རྒྱུད་ཉོན་མོངས་དབང་སོང་བའི། །",
            "སྡུག་བསྔལ་ཉམས་སུ་མྱོང་བའི་དམར་ཁྲིད་འདི། །",
            "ཕན་འདོད་སེམས་ཀྱིས་བྲིས་པས་ཡིད་ལ་།",
            "ཨེ་བདེན་དགུང་ལོ་བགྲེས་བཞིན་མཁྱེན་ངེས་སོ།།",
            "ད་ནི་དུས་ངན་སྙིགས་མའི་མཐའ་ལ་།",
            "ཚུལ་ཁྲིམས་ལྡན་པ་ལྐུག་པ་ལུག་ཏུ་རྩི། །",
            "ཅུང་ཟད་ཤེས་པ་དག་གིས་ཐེག་དམན་ཟེར།།",
            "བསྟན་པ་འཇིག་པའི་སྔ་ལྟས་འདི་བསམ་ལ།།",
            "སྤྲུལ་སྐུ་འཆི་མེད་བན་རྒན་སྡོམ་གཙང་མཛོད། །",
            "རྫུ་འཕྲུལ་སྤྱོད་པས་སྣང་སྲིད་དབང་བསྒྱུར་བའི། །",
            "ཆེ་རྟགས་སྣ་གཅིག་མེད་པར་བུད་མེད་ཙམ། །",
            "བསྟེན་པ་སྔགས་ལམ་ཡིན་ན་"
        ],
        [
            "མི་ཕྱེད་ལྷག །",
            "སྔགས་པར་འདུག་པས་གྲོལ་སྙམ་གད་མོའི་གནས། །",
            "གསང་སྔགས་སྟོན་པ་ཨོ་རྒྱན་ཆེན་པོས་ཀྱང༌། །",
            "ལྟ་ཕྱོགས་སྤྱོད་པ་མ་ཤོར་གདམས་མཛད་།",
            "དེང་སང་ལྟ་བ་དམའ་ལ་སྤྱོད་པ་མཐོ།།",
            "གནམས་གོ་ལྡོག་སོང་བའི་མཚང་འདི་གཟིགས།།",
            "དེ་ཚུལ་ཤེས་པས་དམ་པའི་སྐྱེས་བུ་ཁྱེད། ",
            "དམ་པའི་སྐྱེས་བུའི་ཡོན་ཏན་གཞན་མེད་ཀྱང༌། །",
            "དམ་ཚིག་སྡོམ་པ་གཙང་འདི་ཉི་མ་བཞིན། །",
            "མཐའ་ཏུ་ཕྱིན་པར་ཕན་སྙམ་བྲིས་ཏེ་།",
            "མངྒ་ལས་སོ"
        ],
        [
            "༈ ཀ་དག་དབྱིངས་ཀྱི་སྦུབས་ནས་འོད་གསལ་ཡེ་གདང༌། །",
            "ཁ་དོག་རྣམ་བཀྲའི་ལྟད་མོས་ཟག་པ་རང་ཟད།།",
            "ག་བུར་འཛིན་བཞིན་ཞི་བསིལ་སྒོ་མཆོག་ཀྱིས་མཛད།།",
            "ང་ཡི་སྐྱབས་གཅིག་ཞེ་ཆེན་པ་དེ་མཁྱེན་ནོ།།",
            "ཅ་ཅོའི་འུར་གྱིས་ཆོས་བརྒྱད་སྟོང་སྒྲོབ་མེད་ཀྱང༌། །",
            "ཆ་ཤས་ནང་གི་ས་ལམ་རྫོགས་པའི་རིག་འཛིན། །",
            "ཇ་བཟང་བདུད་རྩིའི་མི་མཚོན་སྐྱེས་ཀྱིས་སིམ་པའི། །",
            "ཉ་གང་ཟླ་གཞོན་ལྟ་བུའི་བུ་ཁྱོད་ངོ་མཚར། །",
            "ཏ་ལའི་ནགས་ཚལ་རྒྱས་པ་རྒྱ་གར་གླིང་ནས།།",
            "ཐ་དད་གཟུགས་ཀྱིས་རྣམ་པ་ངོ་བོ་དབྱེར་མེད།།",
            "ད་ལྟ་ཕ་བུ་འཕྲད་པའི་དགའ་སྟོན་སྐྱེས་སོང༌།།",
            ""
        ],
        [
            "ན་ཚོད་གཞོན་ཡང་ཡེ་ཤེས་རྩལ་རྫོགས་མཇལ་བྱུང༌།།",
            "པཱ་ར་མི་ཏ་མདོ་དང་གསང་སྔགས་ཀྱི་ཟབ་གནད། །",
            "ཕ་མཐའ་ཡས་པའི་གནད་དོན་གཅིག་ཏུ་བསྡུས་ནས།།",
            "བ་མཆོག་འཇོ་བཞིན་ཆོས་སྒོ་བགྲང་ཡས་སྟོན་པས། །",
            "མ་རྒན་འགྲོ་བ་སྒྲོལ་མཛད་བུ་ཁྱོད་ངོ་མཚར། །",
            "ཙཱ་རི་ཏྲ་སོགས་མ་ངེས་རྡོ་རྗེའི་གནས་སུ། །",
            "ཚ་གྲང་ཁུར་དུ་བཟོད་པའི་རྒྱལ་ཁམས་བྱ་བྲལ། །",
            "ཛ་ལེནྡྷ་ར་ལ་སོགས་གྲུབ་ཐོབ་བུ་བརྒྱུད། །",
            "ཝ་ལེར་ཆོས་སྐུའི་དགོངས་པས་ཉུལ་འདི་སྐྱིད་དོ།།",
            "ཞྭ་ལྟར་འཁྱོགས་པོ་འཁྱིལ་བ་སྙིགས་མའི་སྡུག་བསྔལ། །",
            "ཟ་འདོད་ཟས་ཀྱི་གདུང་བཞིན་ཐོག་ཏུ་བབ་ཀྱང༌། །",
            "འ་འུར་འཁྲུལ་པའི་རྫུན་ཕུག་ནང་ནས་རྡིབ་པས། །",
            "ཡ་མཚན་ཆོས་ཉིད་རྗེན་པའི་གྲོགས་སུ་འཆར་བྱུང༌།།",
            "ར་རི་བྲལ་བའི་ཡེ་ཤེས་མངོན་སུམ་མཐོང་བཞིན། །",
            "ལ་ལ་ཙམ་མིན་མཁའ་ཁྱབ་འགྲོ་སྒྲོལ་སེམས་ཅན། །",
            "ཤ་ཚ་སྙིང་རྗེའི་འབྲེལ་ཚད་དོན་ལྡན་ངང་ནས།།",
            "ས་ལམ་ནང་ནས་རྫོགས་པའི་རིག་འཛིན་སྐྱིད་དོ།།",
            ""
        ],
        [
            "ཧ་ཧ་སྨྱོན་པའི་ཟོབ་གཏམ་གཏད་སོ་མེད་ཀྱང༌། །",
            "ཨ་ཏི་ཐེག་མཆོག་སྒོམ་པའི་བུ་བརྒྱུད་ངེད་ཅག །",
            "ཨ་དོན་ཟང་ཐལ་ཀློང་ནས་དགའ་སྐྱིད་འཛོམ་པས། །",
            "ཧ་ཧོ་ངོམས་པའི་ཚུལ་དུ་ཐལ་བྱུང་སྨྲས་སོ།།",
            "ཅེས་པའང་མངྒ་ལས་སོ།།",
            "༈།དཔལ་མགོན་བླ་མ་རྗེས་སུ་དྲན་པའི་ཐོལ་གླུ་བཅོས་མིན་དད་བརྒྱའི་གླིང་བུ་ཞེས་བྱ་བ་བཞུགས་སོ།། ",
            "ཨ་ཧོ། ",
            "ཨོཾ་ཡིག་ལྔ་ལྡན་ཡེ་ཤེས་སྒྱུ་འཕྲུལ་གྱི་རོལ་རྩེད། །",
            "སྐུ་གསུམ་རྒྱལ་བ་ཡོངས་ཀྱི་སྤྱི་མེས་སུ་གྲུབ་པ། །",
            "ཟག་མེད་ཡོན་ཏན་ཆོས་དབྱིངས་མཉམ་ཉིད་དུ་བཀོད་པའི། །",
            "རྒྱལ་ཀུན་སྤྱི་གཟུགས་དཔལ་མགོན་བླ་མ་དེ་མཁྱེན་ནོ།།",
            "ཨཱཿཡིག་སྲིད་ཞིའི་ཆོས་ཀུན་ཐིག་ལེ་གཅིག་ཟླུམ་སྟེ།།",
            "རང་བྱུང་འོད་གསལ་ཟག་མེད་བདེ་བ་ཆེའི་ཀློང་དུ། །",
            "མ་ལུས་ཡོན་ཏན་ལྷུན་རྫོགས་དང་པོ་ཡི་སངས་རྒྱས། །",
            "ཆོས་སྐུའི་བླ་མ་ནམ་མཁའི་རྡོ་རྗེ་དེ་མཁྱེན་ནོ།།",
            ""
        ],
        [
            "གུ་རུ་མཆོག་ཏུ་མི་འགྱུར་བདེ་སྟོང་གི་གསང་གསུམ། །",
            "རབ་འབྱམས་དཀྱིལ་འཁོར་འཁོར་ལོའི་མགོན་པོ་ཡི་ཚུལ་གྱིས། །",
            "མཐའ་ཡས་དཀྱིལ་འཁོར་རྒྱ་མཚོ་སྤྲོ་བསྡུ་ཡི་བྱེད་པོ། །",
            "ལོངས་སྐུའི་བླ་མ་རྡོ་རྗེ་དབང་ཕྱུག་རྩལ་མཁྱེན་ནོ།།",
            "ཤྲཱི་དོན་གཉིས་ལྷུན་གྲུབ་ཐབས་མཁས་ཀྱི་ཕྲིན་ལས། །",
            "ཀུན་ཁྱབ་ཐུགས་རྗེའི་སྤྲིན་གྱི་ཤིང་རྟ་ལ་འཛེགས་ནས།།",
            "སྲིད་ཞིའི་རྒུད་སེལ་རྗེ་བཙུན་འཇམ་དཔལ་དབྱངས་དངོས་སྣང༌།།",
            "སྤྲུལ་སྐུའི་བླ་མ་ཆོས་ཀྱི་བློ་གྲོས་མཆོག་མཁྱེན་ནོ།།",
            "པདྨའི་རིགས་མཆོག་འགྲོ་འདུལ་འཕགས་པ་ཆེའི་གདུལ་ཞིང༌།།",
            "གངས་ཅན་བསྟན་པའི་ཤིང་རྟ་ཁྲི་སྲོང་རྗེ་ཁུ་དབོན། །",
            "རིས་མེད་བསྟན་འགྲོའི་མུན་སེལ་མཁས་གྲུབ་ཀྱི་ཚུལ་འཛིན།།",
            ""
        ],
        [
            "ཐུབ་བསྟན་ཡོངས་རྫོགས་བདག་པོ་ཆོས་ཀྱི་རྗེ་མཁྱེན་ནོ།།",
            "ཧེ་རུ་ཀ་དཔལ་སྣང་སྲིད་ཟིལ་གནོན་གྱི་ཆེ་མཆོག །",
            "གནས་གསུམ་མཁའ་འགྲོའི་ཚོགས་རྗེ་སྤྱི་དཔལ་ཆེའི་རྗེ་བཙན། ",
            "མཆོག་ཐུན་དངོས་གྲུབ་རྒྱ་མཚོའི་དགའ་སྟོན་གྱི་རོལ་མོས། །",
            "རིགས་འཛིན་སར་སྦྱོར་རྒྱུད་ཀུན་བདག་པོ་ཆེ་མཁྱེན་ནོ།།",
            "སརྦ་སིདྡྷིའི་གནས་སྐབས་ལས་བཞི་ཡི་ཕྲིན་ལས། །",
            "མཐར་ཐུགས་སྐུ་ལྔ་ལྷུན་གྲུབ་བདེ་བ་ཆེའི་གྲོང་དུ། །",
            "མགོན་ཁྱོད་དྲན་པ་ཙམ་གྱིས་ངལ་མེད་དུ་འདྲེན་པའི། །",
            "སངས་རྒྱས་ཀུན་ལས་བཀའ་དྲིན་རྨད་བྱུང་དེ་མཁྱེན་ནོ།།",
            "ཕ་ལ་སྐལ་པ་རྨད་བྱུང་ཁྱོད་ཀྱི་གསུང་བསྙེན་ནས།།",
            "བཀའ་གཏེར་གདམས་པའི་བདུད་རྩིའི་དགའ་སྟོན་ལ་སྤྱོད་པས། །",
            "རྣམ་གྲོལ་ཕྱིར་མི་ལྡོག་པའི་ངལ་སྟེགས་ལ་སྦྱོར་བའི། །",
            "བཀའ་དྲིན་རྗེས་སུ་དྲན་ནས་བླ་མ་རྗེ་མཁྱེན་ནོ།།",
            ""
        ],
        [
            "ཧཱུྃ་ཡིག་ཡེ་ཤེས་སྲོག་གི་སྙིང་པོ་ནས་བསྐུལ་བས། ",
            "གསང་གསུམ་རྡོ་རྗེའི་དབྱིངས་སུ་གཉིས་མེད་ཀྱི་དབང་ཆེན། །",
            "བདག་ལ་ད་ལྟ་བསྩལ་ཏེ་ཕ་ཁྱོད་དང་མཉམ་པའི། །",
            "བྱིན་རླབས་ཆར་ཆེན་ཕོབ་མཛོད་རྗེ་ཁྱེད་གཅིག་མཁྱེན་ནོ།།",
            "མཁྱེན་ནོ་འཇམ་པའི་དབྱངས་དངོས་དྲིན་ཆེན་གྱི་བླ་མ། །",
            "ཁྱོན་ནི་ཕྱོགས་དུས་རྒྱལ་བའི་རྣམ་ཐར་དང་གཉིས་མེད།།",
            "རབ་འབྱམས་དག་པའི་ཞིང་ན་བཏང་སྙོམས་སུ་མ་བཞུགས།།",
            "འཁྲུལ་པས་གདུང་ཞིང་མནར་བའི་གདུལ་བྱ་ལ་གཟིགས་མཛོད། །",
            "རབ་འབྱམས་འདྲེན་པ་ཀུན་ལས་ཐུགས་བསྐྱེད་ཀྱི་གོ་ཆ། །",
            "ཁྱད་འཕགས་འཇམ་དཔལ་དབྱངས་ཞེས་རྒྱལ་ཀུན་གྱིས་བསྔགས་པའི། །",
            "བདེན་དོན་མངོན་སུམ་གྱུར་པས་གདུལ་དཀའ་ཡི་སྐྱེ་བོ། །",
            "སྲིད་ཞིའི་གཡང་ལས་སྒྲོལ་ཅིག་རེ་ལྟོས་ཀྱི་ཡུལ་གཅིག །",
            "འཁྲུལ་ཞིང་འཁོར་བར་འཁྱམ་བྱེད་གཉིས་སྣང་གི་མདུད་པ། །",
            "ཡེ་ཤེས་རལ་གྲི་རྣོན་པོས་ཡུད་ཙམ་གྱི་བཅད་།",
            "མཁྱེན་གཉིས་སྣང་བ་ཆེན་པོས་མ་རིག་གི་མུན་པ། །",
            "མྱུར་དུ་སེལ་བར་མཛོད་ཅིག་དཔལ་མགོན་གྱི་བླ་མ། །",
            "རང་རིག་ཡེ་ཤེས་རྡོ་རྗེ་ངེས་དོན་གྱི་བླ་མ། །",
            "གདོད་ནས་འདུ་འབྲལ་མེད་ཀྱང་མངོན་སུམ་དུ་མ་མཐོང༌།།",
            ""
        ],
        [
            "ཕྱིར་བལྟས་སྒྱུ་མའི་རྩེད་མོས་ཅོལ་ཆུང་ང་འདྲིད་པས། །",
            "རང་ཞལ་མངོན་སུམ་མཇལ་བའི་སྐལ་བཟང་ལ་སྦྱོར་།",
            "རྣམ་འདྲེན་ཕྱི་ཡི་བླ་མས་ཆོས་སྒོ་རུ་བཙུད་ཀྱང༌། །",
            "ངེས་དོན་ནང་གི་བླ་མ་སྙིང་དབུས་ནས་སྟོར་ཏེ།།",
            "རིག་རྩལ་བདག་ཏུ་འཛིན་པས་སྲིད་ཞིའི་གཡང་འཕྱན་ནས།།",
            "ཆོས་དང་རང་རྒྱུད་འཛོལ་བའི་དྲེད་པོ་ང་ཐུལ་མཛོད། །",
            "རྒྱལ་ཀུན་ཐུགས་ཀྱི་དབུས་སུ་ཡེ་ཤེས་ཀྱི་སེམས་དཔའ། །",
            "འགྲོ་ཀུན་སྙིང་ལ་ཁྱབ་བརྡལ་ཡེ་ཤེས་ཀྱི་གསང་མཛོད། །",
            "ཤེས་དང་ཤེས་བྱ་གཉིས་མེད་ངེས་དོན་གྱི་བླ་མ། །",
            "རྡོ་རྗེ་ནམ་མཁའ་ལྟ་བུའི་དགོངས་པའི་རྩལ་སྤོར་།",
            "དེ་སྐད་དཔལ་མགོན་བླ་མ་དྲན་པ་ཡི་གདུང་གླུ། །",
            "བཅོས་མིན་རིག་པའི་གསང་ནས་ཐོལ་བྱུང་དུ་ཤར་བ། །",
            "ཟིལ་གནོན་སྣྲོན་ཟླའི་ཚེས་ ༦ ལ་ཡུད་ཙམ་གྱི་ངང་ནས།།",
            ""
        ],
        [
            "རྒྱལ་ཁམས་བུང་བ་བཀྲ་ཤིས་དཔལ་འབྱོར་དེས་སྨྲས་སོ།།།།",
            ""
        ]
    ]
}