{
    "version": "P000056",
    "reviewed_text": [
        [
            "བློ་སྦྱོང་མཚོན་ཆ་འཁོར་ལོའི་",
            "འགྲེལ་པ་འགལ་རྐྱེན་ལམ་ཁྱེར་ཅེས་བྱ་བ་བཞུགས་སོ།།།། ",
            "རྩ་བ་མཛད་པ་པོ་། །",
            "བླ་མ་དྷརྨ་རཀྵི་ཏ། ",
            "འགྲེལ་པ་མཛད་པ་པོ། ",
            "༧སྐྱབས་རྗེ་གྲུབ་དབང་སངས་རྒྱས་མཉན་པ་རིན་པོ་ཆེ། ",
            "གླེང་བརྗོད། ",
            "སྲིད་ཞིར་ལྟུང་བྱེད་ལས་ཉོན་འཇོམས་མཛད་པ། །",
            " མི་གནས་ཐར་ཆེན་བགྲོད་པའི་ལམ་གཅིག་པུ། །",
            " ཐུབ་བསྟན་ཡང་སྙིང་བློ་སྦྱོང་ཟབ་མོའི་ཆོས། ། ",
            "གུས་པའི་ཕྱག་གི་ཡུལ་དུ་རྟག་ཏུ་བསྟེན།། ",
            "དེ་ཡང་རང་ཅག་རྣམས་ཀྱི་ཡོངས་འཛིན་དགེ་བའི་བཤེས་གཉེན་ཆེན་པོ་༧སྐྱབས་རྗེ་རྡོ་རྗེ་འཆང་གྲུབ་དབང་སངས་རྒྱས་མཉན་པ་རིན་པོ་ཆེ་མཆོག་གི་",
            "སྐུ་གསུང་ཐུགས་ཀྱི་རྣམ་ཐར་ཟབ་མོའི་ཆ་ཤས་རེས་ཀྱང་བསྟན་འགྲོའི་དོན་ཆེན་གྲུབ་པ་སྨོས་ཅི་།",
            "མ་ཟད་མགོན་པོ་གང་གིས་མདོ་སྔགས་ཀྱི་ཆོས་ཚུལ་ཟབ་མོ་འགྲོ་བའི་",
            "ཁམས་དབང་མོས་པ་དང་འཚམ་པའི་ཟབ་རྒྱས་ཆོས་ཀྱི་འཁོར་ལོ་གང་ལ་གང་འདུལ་གྱིས་",
            "བསྐོར་བར་མཛད་པ་ནི་ཐུབ་བསྟན་དྲི་མ་མེད་པ་",
            "གསེར་གྱི་ཡང་ཞུན་ལྟ་བུ་འདི་ཉིད་གུད་མེད་",
            "དར་རྒྱས་མཁའ་དབྱིངས་དཔལ་ལ་འགྲན་ཏེ་",
            "འཛམ་གླིང་ཡུལ་གྲུ་ཀུན་ཏུ་ཁྱབ་པ་དང༌། ",
            "དེའི་མཐུས་སྙིགས་དུས་འགྲོ་བ་ཡོངས་ཀྱི་མ་རིག་པའི་མུན་པ་བསལ་ཏེ་",
            "ཤེས་རབ་གསུམ་གྱིས་རྣམ་དཀར་དགེ་བའི་ལས་ལ་",
            "འབད་མེད་ངང་གིས་འཇུག་ཐུབ་པ་སོགས་ལེགས་བྱས་དུ་",
            "མ་དབྱར་མཚོ་བཞིན་དུ་རྒྱས་པར་འགྱུར་ན",
            "སྐྱབས་མཆོག་གང་གིས་གསུངས་པའི་",
            "གདམས་ངག་རྣམས་ཆུད་ཟོས་སུ་མ་བཏང་བར་",
            "ཡི་གེར་བཀོད་ན་"
        ],
        [
            "བསྟན་འགྲོའི་དོན་ཆེན་ནང་ནས་",
            "གལ་ཆེན་གྲུབ་པའི་ཐབས་མཆོག་བླ་མེད་དུ་ངེས་པས། ",
            "ད་ལམ་དམ་པ་གང་གི་གསུང་བློ་སྦྱོང་མཚོན་ཆ་འཁོར་ལོའི་",
            "འགྲེལ་པ་འདི་ཉིད་བན་ཆེན་ལེགས་བཤད་རྒྱུན་སྐྱོང་ཁང་ནས་པར་དུ་",
            "བསྐྲུན་རྒྱུ་ལགས་ན་སྐལ་ལྡན་འགྲོ་བ་ཡོངས་ཀྱི་",
            "སྤྱན་ལམ་དུ་འཆར་བའི་སྨོན་འདུན་དང༌། ",
            "ཞར་བྱུང་དུ་མཐུན་སྦྱོར་བ་སྦྱིན་པའི་",
            "བདག་པོ་ཨ་རི་ཙཱ་ཌཱ་ཐེབས་རྩ་ཚོགས་པར་བཀའ་དྲིན་བླ་ལྷག་ཏུ་ཆེ་ཞེས་ཞུ་བ་དང་",
            "བཅས་སྤྱི་ལོ་ ༢༠༡༦ སྤྱི་ཟླ་ ༦ ཚེས་ ༡༢ ཉིན་གུས་མཁན་པོ་ཀརྨ་འོད་སྲུང་ནས།།",
            "དཀོན་མཆོག་གསུམ་ལ་ཕྱག་འཚལ་ལོ། །",
            " ཞེས་པ་།",
            "ཐོག་མར་ཕྱག་འཚལ་བའི་ཡུལ་དཀོན་ཅོག་རྣམ་པ་གསུམ་ལ་",
            "སྒོ་གསུམ་གུས་པ་ཆེན་པོའི་སྒོ་ནས་ཕྱག་འཚལ་བ་དང༌། ",
            "དགོས་པ་ནི་སྐྱབས་ཡུལ་དམ་པ་དཀོན་ཅོག་གསུམ་ལ་",
            "ཕྱག་འཚལ་བའི་མཐུས་བློ་སྦྱོང་ཉམས་སུ་ལེན་པ་པོ་རྣམས་ཀྱིས་",
            "བློ་སྦྱོང་གི་དོན་ཟབ་མོ་རང་གི་སེམས་རྒྱུད་ལ་",
            "སྦྱར་བས་འབྱོངས་ནས་དཀོན་ཅོག་རྣམ་པ་གསུམ་གྱི་བྱིན་རླབས་ཐོབ་པའི་དགོས་པ་།",
            "ཕྱག་འཚལ་བའི་འབྲས་བུ་ནི་བློ་སྦྱོང་གི་ཉམས་ལེན་ཚུལ་བཞིན་",
            "རྣམ་པར་དག་པ་རང་རང་གི་སེམས་ཐོག་ཏུ་སྦྱར་ན་",
            "མཐའ་ཡས་པའི་སེམས་ཅན་ལ་ཕན་པ་རྒྱ་ཆེན་པོ་ཡོང་ཐུབ་པ་དང༌། ",
            "དེའི་སྟོབས་ཀྱིས་རིགས་དྲུག་གི་འཁོར་བ་དོང་ནས་སྤྲུགས་ཏེ་",
            ""
        ],
        [
            "ཐམས་ཅད་དཀོན་ཅོག་གསུམ་དང་འདྲ་བའི་གནས་ཚུལ་ལ་",
            "དབང་འབྱོར་ཐུབ་པའི་ཆེད་དུ་དཀོན་ཅོག་གསུམ་ལ་ཕྱག་འཚལ་བའོ།།",
            "དགྲ་བོ་གནད་ལ་དབབ་པའི་མཚོན་ཆ་འཁོར་ལོ་ཞེས་སྟེ་",
            "གཡུལ་འབྱེད་པའི་སྐབས་སུ་མཚོན་ཆའི་འཁོར་ལོའི་དམག་འཐབ་ལ་",
            "མཁས་པ་རྣམས་ཀྱིས་དགྲ་བོའི་གནད་ལ་དབབ་པ་སྟེ་",
            "བཅོམ་ཐུབ་པའི་དཔེ་ལྟར་ཕན་ཞིང་མཛའ་བའི་གྲོགས་དང༌། ",
            "འཁོན་ཞིང་",
            "སྡང་བའི་དགྲ་དང༌། ",
            "དེ་གཉིས་མིན་པའི་བར་མའི་སེམས་ཅན་ཐམས་ཅད་ལ་",
            "ཕན་པ་རྒྱ་ཆེར་སྒྲུབ་ཐུབ་པ་དང༌། ",
            "ཁྱད་པར་དུའང་བློ་སྦྱོང་གི་གནད་ཟབ་མོའི་ཉམས་ལེན་ནི་",
            "བདག་འཛིན་གྱི་བློ་འཇོམས་བྱེད་།",
            "སྤྱིར་བདག་འཛིན་གྱི་བློ་བཤིག་སྟངས་ལ་",
            "དབྱེ་ན་"
        ],
        [
            "གྲུབ་མཐའ་འོག་མའི་ལུགས་ཀྱི་བཤིག་སྟངས་གཅིག་དང༌། ",
            "ཐེག་པ་ཐུན་མོང་བ་ལྟར་དུ་བྱས་ནས་",
            "བཤིག་སྟངས་གཅིག་དང༌། ",
            "མན་ངག་གི་ལུགས་ཀྱི་བཤིག་སྟངས་གཅིག་སྟེ་",
            "གསུམ་ལས་ཐ་མ་འདིའོ།།",
            "བདག་འཛིན་བཤིག་ཞེས་པ་དེ་ཡང་",
            "ཐེག་པ་འོག་མའི་ལུགས་ལྟར་དུ་བྱས་ན་གཉེན་པོ་ལ་བརྟེན་ནས་",
            "སྤང་བྱ་སྤོང་དགོས་པ་གསུངས་པ་།",
            "དེ་ཡང་དཔེར་ན་ཐེག་པ་འོག་མའི་སྐབས་སུ་འདོད་ཆགས་ཀྱི་གཉེན་པོར་མི་སྡུག་པ་དང༌། ",
            "ཞེ་སྡང་གི་གཉེན་པོར་བྱམས་པ་དང༌། ",
            "གཏི་མུག་གི་གཉེན་པོར་རྟེན་འབྲེལ་བསྒོམ་དགོས་པ་གསུངས་།",
            "མན་ངག་གི་ལུགས་ལྟར་ན་རྒྱུ་རྣམ་རྟོག་དང་",
            "དེ་བཞིན་ལས་ངན་དང་རྐྱེན་ངན་བར་ཆད་ལ་སོགས་པ་དང༌། ",
            "འདིའི་འབྲས་བུ་ནད་དང་སྡུག་བསྔལ་ལ་སོགས་པ་",
            "དེ་དག་གཉེན་པོས་ཆེད་དུ་གཉེར་ནས་",
            "སྤང་བ་མ་ཡིན་པར་ཐབས་ཟབ་མོ་ལ་བརྟེན་ནས་",
            ""
        ],
        [
            "ལམ་དུ་འཁྱེར་ཐུབ་པ་ནི་བློ་སྦྱོང་གི་གནད་ཟབ་མོ་ཡིན་ནོ།།",
            "དེ་ཡོད་ན་",
            "འདིའི་སྟོབས་ཀྱིས་བདག་འཛིན་བཤིགས་མི་དགོས་པར་",
            "རང་བཞིན་ཉིད་ཀྱིས་ཞི་ཐུབ་པ་དང༌། ",
            "དེ་ཡང་སྤང་བྱའི་གནས་ཚུལ་ངོ་ཤེས་པས་",
            "སྤང་གཉེན་སོ་སོར་ཕྱེ་མི་དགོས་པར་",
            "སྤང་བྱ་རང་སར་ཞི་འགྲོ་བ་འདི་ནི་མན་ངག་གི་ཐབས་ཟབ་མོ་ལས་བྱུང་བ་།",
            "དཔེར་ན་ཞེ་སྡང་གི་རང་བཞིན་གང་ཡིན་པ་ནི་ཡེ་ནས་",
            "གནས་ཚུལ་དོན་དམ་པ་དང་འདུ་འབྲལ་མེད་པ་ཤེས་པས་",
            "སྤང་བྱ་ཆེད་དུ་གཉེར་ནས་",
            "སྤང་མི་དགོས་པར་སྤང་བྱ་འདི་ཉིད་གཉེན་པོའི་ལམ་དུ་",
            "འཁྱེར་ཐུབ་པ་འདི་བློ་སྦྱོང་གི་གནད་ཟབ་མོ་འདི་ཡིན་།",
            "དེ་ལྟར་ལམ་དུ་འཁྱེར་ནུས་ན་མཚོན་ཆ་འཁོར་ལོ་ལྟ་བུའོ།།",
            ""
        ],
        [
            "ཞེས་པ་སྟེ། ",
            "སྤྱིར་འཇམ་པའི་དབྱངས་ནི་ཤེས་རབ་ཀྱི་ལྷ་དང༌། ",
            "སླར་ཡང་ཤེས་རབ་ཤིན་ཏུ་ཟབ་པ་དང་",
            "ཕྲ་བ་ལ་འགྲོ་བའི་ཚེ་ན་འཇམ་དབྱངས་དྲག་ཏུ་ཁྲོས་པ་གཤིན་རྗེའི་གཤེད་བསྟེན་དགོས་པས་",
            "ཁྲོ་བོ་གཤིན་རྗེའི་གཤེད་ལ་ཕྱག་འཚལ་ལོ། །",
            "དེ་ཡང་གཉེན་པོ་ལ་བརྟེན་མི་དགོས་པ་",
            "སྤང་བྱ་ཉིད་གཉེན་པོར་འཁྱེར་ཤེས་པ་",
            "དོན་དམ་གྱི་གཤིན་རྗེའི་གཤེད་ཡིན་པ་དང༌། ",
            "དེ་རྣམ་པར་ཤར་བ་ཁྲོ་བོ་གཤིན་རྗེའི་གཤེད་ཡིན་པས་དེ་ལ་ཕྱག་འཚལ་བའོ།།",
            "བཙན་དུག་ནགས་སུ་རྨ་བྱ་རྒྱུ་བ་ན།། ",
            "སྨན་གྱི་ལྡུམ་ར་ལེགས་པར་མཛེས་གྱུར་ཀྱང༌། །",
            " རྨ་བྱའི་ཚོགས་རྣམས་དགའ་བར་མི་འགྱུར་གྱི། །",
            " བཙན་དུག་བཅུད་ཀྱིས་རྨ་བྱ་འཚོ་བ་ལྟར། ། ",
            "དཔའ་བོ་འཁོར་བའི་ནགས་སུ་འཇུག་པ་ན།། ",
            "བདེ་སྐྱིད་དཔལ་གྱི་ལྡུམ་ར་མཛེས་གྱུར་ཀྱང༌། །",
            " དཔའ་བོ་དག་ནི་ཆགས་པར་མི་འགྱུར་གྱི། །",
            " སྡུག་བསྔལ་ནགས་སུ་སེམས་དཔའ་འཚོ་བ་ཡིན།། ",
            "དེ་ཕྱིར་བདེ་སྐྱིད་དང་དུ་ལེན་པ་ཡི། །",
            " སྡར་མའི་དབང་གིས་སྡུག་ལ་སྐྱེལ་བ་ཡིན།། ",
            "སྡུག་བསྔལ་དང་དུ་ལེན་པའི་སེམས་དཔའ་དེ།།",
            ""
        ],
        [
            "དཔའ་བའི་སྟོབས་ཀྱིས་རྟག་ཏུ་བདེ་བ་ཡིན།། ",
            "ཞེས་པ་།",
            "རྨ་བྱའི་ཚོགས་རྣམས་བཙན་དུག་གི་ནགས་སུ་རྒྱུ་བའི་ཚེ། ",
            "དེར་སྨན་གྱི་ལྡུམ་ར་མཛེས་ཤིང་",
            "ཡིད་དུ་འོང་བ་དྲི་ཞིམ་པ་ལ་སོགས་པའི་",
            "ཕུན་སུམ་ཚོགས་པ་ཅི་ཡོད་ཀྱང་རྨ་བྱའི་ཚོགས་ལ་དགའ་བ་སྐྱེ་བར་མི་འགྱུར་ཏེ",
            "དེ་དག་སྨན་གྱི་ལྡུམ་རས་འཚོ་བ་མིན་པར་",
            "བཙན་དུག་གི་བཅུད་ཀྱིས་འཚོ་བའི་དཔེ་ལྟར། ",
            "ཕྱིའི་རྐྱེན་ངན་དང་ནང་གི་རྐྱེན་ངན་ལ་སོགས་པ་",
            "དྭང་དུ་བླངས་ཤིང་ཟློག་སྒོམ་བྱས་ཏེ་",
            "ལམ་དུ་འཁྱེར་ཤེས་པའི་བློ་སྦྱོང་ཉམས་ལེན་མཛད་པའི་",
            "དཔའ་བོ་ཆེན་པོ་རྣམས་ཀྱང་",
            "འཁོར་བའི་ནགས་སུ་འཇུག་པའི་ཚེ་མིང་སྙན་གྲགས་དང༌། ",
            "འཁོར་ལོངས་སྤྱོད་ལ་སོགས་པ་",
            "ལྷ་དང་མིའི་བདེ་སྐྱིད་ཕུན་སུམ་ཚོགས་པ་ཅི་ཡོད་ཀྱང་",
            "དེ་ལ་ཆགས་པར་མི་འགྱུར་ཏེ",
            "དེ་དག་སྡུག་བསྔལ་གྱི་ནགས་སུ་འཚོ་བ་ཡིན་པའི་ཕྱིར། ",
            "དེ་ཡང་ཇི་ལྟ་བུའི་སྒོ་ནས་འཚོ་ཞེ་།",
            ""
        ],
        [
            "སེམས་ཅན་གཞན་གྱི་དོན་དུ་",
            "དཀའ་བ་དཔག་ཏུ་མེད་པ་སྤྱད་དེ་",
            "སེམས་ཅན་གཅིག་གི་དོན་དུ་ཡང་",
            "དམྱལ་བ་མནར་མེད་ཀྱི་གནས་སུ་འཇུག་དགོས་པའི་",
            "ཚེ་པད་མའི་མཚོ་ལ་ངང་པ་ཞུགས་པ་ལྟར་སྤྲོ་བས་འཇུག་པའི་ཕྱིར་ནའོ།།",
            "གཞན་རང་གི་བདེ་སྐྱིད་ཁོ་ན་དོན་དུ་གཉེར་ཞིང་",
            "གཞན་གྱི་སྡུག་བསྔལ་དྭང་དུ་ལེན་མི་ནུས་པ་",
            "སྙིང་སྟོབས་ཆུང་བའི་སྡར་མ་ཉན་རང་རྣམས་ཀྱིས་",
            "རང་སྡུག་རང་གིས་ཉོས་པ་ཡིན་ཏེ་",
            "དེ་དག་གི་ལམ་གྱིས་མཐར་ཐུག་གི་",
            "བདེ་བའི་འབྲས་བུ་རྣམ་མཁྱེན་རྙེད་མི་ནུས་པའི་ཕྱིར། ",
            "དེས་ན་གཞན་གྱི་སྡུག་བསྔལ་དྭང་དུ་ལེན་དགོས་པས་",
            "ལེན་ཚུལ་ནི་དང་པོ་བདག་གཞན་མཉམ་པ་།",
            "དེའི་རྗེས་སུ་བདག་གཞན་བརྗེ་བའི་ཉམས་ལེན་དང་ལྡན་པའི་",
            "སེམས་དཔའ་དེ་དག་དཔའ་བའི་སྟོབས་ཀྱིས་རྟག་ཏུ་བདེ་བ་།",
            ""
        ],
        [
            "དཔའ་བོའི་སྟོབས་ཇི་ལྟ་བུ་ཞེ་།",
            "བྱང་ཆུབ་སེམས་དཔའ་མཉམ་བཞག་པས། ",
            "གོམས་པའི་སྟོབས་ཀྱིས་རྫོགས་པ་།",
            "དངོས་འཛིན་གདོན་གྱིས་ཟིན་པ་།",
            "ཁྱད་པར་དུ་ཡང་སྙིང་རྗེ་སྐྱེ། ",
            "ཞེས་པ་།",
            "སྟོང་ཉིད་རྟོགས་པའི་ཤེས་རབ་དང་གཉིས་སུ་མེད་པའི་",
            "སྙིང་རྗེ་གོམས་པའི་སྟོབས་ཀྱིས་སྡུག་བསྔལ་དྭང་དུ་ལེན་ནུས་པ་དང༌། ",
            "དེ་ལ་བརྟེན་ནས་",
            "ཚོགས་རྫོགས་ཤིང་སྒྲིབ་པ་སྦྱངས་པའི་",
            "མཐུས་རྣམ་མཁྱེན་རྒྱལ་བའི་གོ་འཕང་ཐོབ་ཐུབ་པ་ནི་",
            "མཁྱེན་པའི་སྟོབས་ཀྱིས་སྡུག་བསྔལ་དྭང་དུ་ལེན་པ་ཡིན་ནོ།།",
            ""
        ],
        [
            "ད་འདིར་འདོད་ཆགས་བཙན་དུག་ནགས་དང་འདྲ།། ",
            "དཔའ་བོ་རྨ་བྱ་ལྟ་བུས་འཆུན་པར་འགྱུར།། ",
            "སྡར་མ་བྱ་རོག་ལྟ་བུའི་སྲོག་ལ་འཆི།། ",
            "རང་འདོད་ཅན་གྱིས་དུག་འདི་ག་ལ་འཆུན། །",
            " ཉོན་མོངས་གཞན་དང་དེ་བཞིན་སྦྱར་བ་ན།། ",
            "བྱ་རོག་ལྟ་བུར་ཐར་པའི་སྲོག་ལ་འབབ། །",
            " དེ་ཕྱིར་སེམས་དཔའ་རྨ་བྱ་ལྟ་བུ་ཡིས། །",
            " དུག་གི་ནགས་དང་འདྲ་བའི་ཉོན་མོངས་རྣམས། །",
            " བཅུད་དུ་བསྒྱུར་ལ་འཁོར་བའི་ནགས་སུ་།",
            ""
        ],
        [
            "དང་དུ་བླངས་ལ་དུག་འདི་གཞོམ་པར་བྱ།། ",
            "ཞེས་པ་།",
            "ཐེག་པ་ཐུན་མོང་བའི་དབང་དུ་བྱས་ན་",
            "ཆགས་སོགས་ཉོན་མོངས་པ་ལ་སྐྱོན་དུ་བལྟས་ནས་",
            "གཉེན་པོ་ཟློག་སྒོམ་བྱས་ཏེ་",
            "སྤང་དགོས་པར་གསུངས་ཀྱང༌། ",
            "འདིར་བྱང་ཆུབ་སེམས་དཔའ་དཔའ་བོ་ཆེན་པོ་རྣམས་ཀྱིས་",
            "ཆགས་སོགས་ཉོན་མོངས་དུག་ལྔའི་རང་བཞིན་ཡེ་ནས་ཡེ་ཤེས་ལྔ་དང་",
            "འདུ་འབྲལ་མེད་པ་ཤེས་པའི་སྟོབས་ཀྱིས་",
            "བཙན་དུག་ནགས་སུ་རྨ་བྱ་འཁོར་བའམ་ལོངས་སུ་སྤྱོད་པ་ལྟར་དུ་",
            "ཆགས་སོགས་ཉོན་མོངས་པའི་རང་བཞིན་ཚུལ་ཇི་བཞིན་དུ་ཤེས་པའི་",
            "དཔའ་བོ་ཆེན་པོ་རྣམས་ཀྱིས་ཉོན་མོངས་དུག་ལྔ་འཆུན་པར་",
            "འགྱུར་པ་སྟེ་ལམ་དུ་འཁྱེར་ནུས་།",
            ""
        ],
        [
            "བྱ་རོག་བཙན་དུག་ཟོས་ནས་",
            "ཤི་བའི་དཔེ་ལྟར་ཆགས་སོགས་ཉོན་མོངས་པ་ཇི་བཞིན་དུ་མ་ཤེས་པས་",
            "ཆགས་སོགས་ལ་སྐྱོན་དུ་བལྟས་ཤིང་",
            "དེ་ལ་གཉེན་པོ་ཟུར་དུ་བསྟེན་ནས་",
            "སྤང་ཡོང་ན་ནམ་ཡང་སྤང་མི་ཐུབ་པར་བསྟན་པ་ཡིན་།",
            "རང་ཉིད་ཁོ་ན་ཐར་པ་དང་ཐམས་ཅད་མཁྱེན་པའི་",
            "གོ་འཕང་དོན་དུ་གཉེར་བའི་རང་འདོད་ཅན་གྱིས་ཆགས་སོགས་ཉོན་མོངས་པ་འདི་ག་ལ་",
            "འཆུན་ཞེས་པའི་དོན་ནི་ཆགས་སོགས་ཉོན་མོངས་པ་འདི་ལ་",
            "ནོར་བའི་ཚུལ་གྱིས་ལོངས་སུ་སྤྱོད་མི་ཐུབ་པ་སྟེ་ཉོན་མོངས་ལ་སྐྱོན་དུ་བལྟ་ན་",
            "ཐམས་ཅད་མཁྱེན་པའི་གོ་འཕང་ཐོབ་མི་ཐུབ་པ་ཡིན་ནོ།།",
            "འདོད་ཆགས་དཔེ་ལ་བཞག་པ་ལྟར་",
            "ཞེ་སྡང་ལ་སོགས་པའི་ཉོན་མོངས་གཞན་རྣམས་ལའང་དེ་བཞིན་དུ་སྦྱར་བ་།",
            ""
        ],
        [
            "བྱ་རོག་ལྟ་བུར་ཐར་པའི་སྲོག་ལ་བབ་པ་དང༌། ",
            "རྨ་བྱ་དུག་གི་ནགས་སུ་ལོངས་སུ་སྤྱོད་པ་ལྟར་",
            "བྱང་ཆུབ་སེམས་དཔའ་རྣམས་ཀྱི་ཤེས་རབ་ཀྱི་སྟོབས་དང་རྩལ་རྫོགས་པའམ་",
            "རྒྱས་པས་ཆགས་སོགས་ཉོན་མོངས་པ་རྣམས་བཅུད་དུ་བསྒྱུར་བ་སྟེ་གནད་དུ་བསྒྱུར་བ་།",
            "ཇི་ལྟ་བུར་བསྒྱུར་ཞེ་ན་ཉོན་མོངས་དུག་ལྔ་འདི་ཡེ་ཤེས་ལྔའི་ངོ་བོར་བསྒྱུར་བ་།",
            "འཁོར་བའི་ནགས་སུ་འཇུག་ཀྱང་འཁོར་བའི་སྐྱོན་གྱིས་མི་འགོས་།",
            "ཡུལ་ཅན་འཁྲུལ་པས་ཡོངས་སུ་བཟུང་བའི་འཁོར་བ་དང༌། ",
            "ཡུལ་ཅན་ཕྱིན་ཅི་ལོག་པར་གྱུར་པའི་",
            "མཚན་ཉིད་ཀྱི་འཁོར་བ་གཉིས་ཀྱི་རང་བཞིན་ནི་ཆགས་སོགས་ཉོན་མོངས་པ་།",
            "ཉོན་མོངས་དེ་དག་གི་རང་བཞིན་ནི་ཡེ་ནས་དག་པ་ཡིན་པར་",
            "ཤེས་ན་འཁོར་བའི་སྐྱོན་གྱིས་གོས་མི་ཐུབ་པ་།",
            "དེས་ན་ཤེས་རབ་ཀྱི་སྟོབས་ཀྱིས་ཉོན་མོངས་ལ་",
            "སྐྱོན་དུ་མི་བལྟ་བར་ཉོན་མོངས་རང་བཞིན་གྱིས་མ་གྲུབ་པས་",
            "གདོད་ནས་རྣམ་པར་དག་པའི་ཡེ་ཤེས་དྭང་དུ་བླངས་ལ་",
            ""
        ],
        [
            "ཉོན་མོངས་རང་མཚན་པར་ཞེན་པའི་",
            "ཡུལ་གྱི་ཉོན་མོངས་པའི་དུག་འདི་གཞོམ་པར་བྱའོ།།",
            "ད་ནི་རང་དབང་མེད་པར་འཁོར་བ་ཡིས། །",
            " བདག་ཏུ་འཛིན་པ་བདུད་ཀྱི་ཕོ་ཉ་འདི། །",
            " རང་འདོད་སྐྱིད་འདོད་བདེ་དང་ཕར་ཕྲལ་ལ།། ",
            "གཞན་དོན་དཀའ་སྤྱད་དང་དུ་བླང་བར་བྱ།། ",
            "ཞེས་པ་།",
            "མ་རིག་པ་དང་གཟུང་འཛིན་གྱི་རྣམ་པར་རྟོག་པའི་",
            "གཞན་དབང་དུ་སོང་ནས་",
            "རང་ལ་རང་དབང་མེད་པར་འཁོར་བར་འཁོར་བ་།",
            "འཁོར་བྱེད་ཀྱི་རྒྱུ་ནི་བདག་མེད་པ་ལ་",
            "བདག་ཏུ་འཛིན་པའི་བློ་ཡིན་པས་",
            "དེ་ལ་བདུད་ཀྱི་ཕོ་ཉ་ཞེས་པའི་ཐ་སྙད་བཏགས་པ་དང༌། ",
            "ཕོ་ཉ་འདིས་རང་འདོད་སྐྱིད་འདོད་ཀྱི་",
            "བློ་དེ་དང་ཕར་འཕྲལ་དགོས་པའི་རྒྱུ་མཚན་ནི། ",
            "ཐེག་པ་ཆེན་པོའི་ལམ་ལ་ཞུགས་ཚར་ན་"
        ],
        [
            "ལམ་འདིའི་བར་ཆད་གཙོ་བོ་ནི་",
            "རང་བདེ་བར་འདོད་པ་དང་སྐྱིད་པར་འདོད་པའི་",
            "བློ་ཡིན་པས་དོར་དགོས་པ་དང༌། ",
            "དེ་བཞིན་གཅོད་ཀྱི་ནང་དུ་",
            "ལུས་ཤ་ཁྲག་གི་མཆོད་པ་ཕུལ་པའི་སྐབས་སུ་དམིགས་པ་ནི་",
            "རང་འདོད་དང་སྐྱིད་འདོད་ལ་སོགས་པའི་",
            "བློ་འདི་ཕར་འཕྲལ་བའི་སླད་དུ་རང་ལུས་ཀྱི་ཤ་ཁྲག་རུས་གསུམ་ཐམས་ཅད་ཀྱང་",
            "ཕར་འཕྲལ་ནས་བཞེས་ཤིག་རོལ་ཅིག་",
            "ཅེས་པས་བསྔོ་བ་མཛད་ཀྱི་ཡོད་པ་།",
            "འོ་ན་གང་དྭང་དུ་བླང་དགོས་སམ་",
            "ཞེ་ན་གཞན་སེམས་ཅན་ཀུན་གྱི་དོན་དུ་",
            "ལུས་ངག་ཡིད་གསུམ་ཆོས་ལ་དཀའ་སྤྱད་ཞེ་བཅད་སྙིང་རུས་གསུམ་ངེས་པར་བླང་དགོས་སོ།།",
            "ལས་ཀྱིས་བདས་ཤིང་ཉོན་མོངས་གོམས་པ་ཡིས། །",
            " རིས་མཐུན་སྐྱེ་དགུ་རྣམས་ཀྱི་སྡུག་བསྔལ་རྣམས། །",
            " སྐྱིད་འདོད་བདག་གི་སྟེང་དུ་སྤུང་བར་བྱ།། ",
            "ཞེས་པ་།",
            "ཉོན་མོངས་སྐྱེས་ཤིང་གོམས་པའི་",
            "དབང་གིས་ལས་བསགས་པས་འཁོར་བར་",
            "རང་དབང་མེད་པར་བདས་པའམ་འཁྱམས་ཡོང་བ་།",
            "སྤྱིར་རིས་མཐུན་ཞེས་པ་ནི་དཔེར་ན་",
            "མི་རྣམས་ཕུན་ཚུན་རིས་མཐུན་པ་དང༌། ",
            "དམྱལ་བ་པ་རྣམས་ཕུན་ཚུན་རིས་མཐུན་པ་ལྟ་བུ་ལ་གོ་བ་ཡིན་ཀྱང༌། ",
            "འདིར་འགྲོ་བ་རིགས་དྲུག་ཀ་རིས་མཐུན་པ་ཡིན་ཏེ་",
            ""
        ],
        [
            "རྒྱུ་མ་རིག་པ་དང་གཟུང་འཛིན་གཉིས་ལ་བརྟེན་ནས་",
            "དང་པོ་ཉོན་མོངས་།",
            "བར་དུ་ཉོན་མོངས་ལ་གོམས་པའི་སྟོབས་ཀྱིས་ལས་བསགས་པས། ",
            "མཐར་འཁོར་བར་སྐྱེ་ཡོང་བ་ལ་རིས་མཐུན་པ་ཡིན་པའི་ཕྱིར་།",
            "རིས་མཐུན་འཁོར་བའི་སེམས་ཅན་ཀུན་གྱི་",
            "རྒྱུ་ལས་ཉོན་དང་དེས་སྐྱེས་པའི་འབྲས་བུ་སྡུག་བསྔལ་དང་བཅས་པ་",
            "རང་བྱང་ཆུབ་སེམས་དཔའ་ལ་ཡོད་པའི་",
            "སྐྱིད་འདོད་དང་བཟང་འདོད་ཅན་གྱི་",
            "བདག་འཛིན་གྱི་སྟེང་དུ་སྤུང་བར་།",
            "དེ་ལྟར་ཉམས་སུ་ལེན་པ་ནི་ཤིན་ཏུ་ནུས་པ་ཆེ་བ་ཡིན་།",
            "དཔེར་ན་བདག་ཅག་མགོ་ན་བའི་ཚེ་",
            "སེམས་ཅན་གཞན་གྱི་མགོ་ནད་ཐམས་ཅད་རང་གི་ཐོག་ཏུ་སྨིན་པར་ཤོག་ཅིག་",
            "བསམ་པ་ནི་འབྲས་བུ་ཙམ་ལ་དམིགས་ནས་",
            ""
        ],
        [
            "སྒོམ་པ་ཡིན་པས་ནུས་པ་ཆུང་ལ",
            "འདིར་མན་ངག་གི་ལུགས་སུ་སེམས་ཅན་གཞན་གྱི་",
            "སྡུག་བསྔལ་ཆེད་དུ་གཉེར་ནས་",
            "ལེན་མི་དགོས་པར་སྡུག་བསྔལ་གྱི་རྒྱུ་སྐྱིད་འདོད་དང་",
            "བདེ་འདོད་ལ་སོགས་པའི་བདག་འཛིན་གྱི་",
            "བློ་འདི་ཉིད་རང་བདག་འཛིན་གྱི་བློའི་སྟེང་དུ་སྨིན་པར་ཤོག་ཅིག་",
            "བསམས་པ་ནི་ནུས་པ་ཤིན་ཏུ་ཆེ་བ་ཡིན་ཏེ་",
            "རྒྱུ་ལྡོག་སྟོབས་ཀྱིས་འབྲས་བུ་ལྡོག་ནུས་པའི་ཕྱིར་ནའོ།།",
            "གལ་ཏེ་རང་འདོད་འཁྲི་བ་ཞུགས་པའི་ཚེ། ། ",
            "ཟློག་ལ་རང་གི་བདེ་སྐྱིད་འགྲོ་ལ་སྦྱིན།། ",
            "ཞེས་པ་།",
            ""
        ],
        [
            "གལ་ཏེ་ཉམས་སུ་ལེན་བཞིན་དུ་",
            "བདག་འཛིན་གོམས་པའི་དབང་གིས་",
            "སླར་ཡང་ངའི་སྡུག་བསྔལ་ཞི་དགོས་ཀྱི་འདུག",
            "ང་ལ་ལྷ་མིའི་བདེ་འབྲས་ཐོབ་དགོས་ཀྱི་འདུག",
            "ང་ལ་ཐར་པ་དང་ཐམས་ཅད་མཁྱེན་པའི་",
            "གོ་འཕང་ཐོབ་དགོས་ཀྱི་འདུག་བསམ་པའི་",
            "རང་འདོད་ཀྱི་འཁྲི་བ་ཞུགས་པའི་",
            "ཚེ་རང་གི་བདེ་བ་རྒྱུ་དང་བཅས་པ་གཞན་ལ་།",
            "གཞན་གྱི་སྡུག་བསྔལ་རྒྱུ་དང་བཅས་པ་",
            "རང་གི་ཐོག་ཏུ་ལེན་པའི་ཟློག་སྒོམ་བྱའོ།།",
            "ཇི་ལྟར་བདག་ལ་འཁོར་གྱིས་ལོག་སྒྲུབ་ཚེ། །",
            " རང་གི་ཡེངས་པས་ལན་ཞེས་སྙིང་ཚིམ་སྦྲེང༌། །",
            " ཞེས་པ་།",
            "ཇི་ལྟར་རང་གིས་འཁོར་སློབ་མ་ཚོ་ལ་",
            "ཕར་ཕན་ཇི་ལྟར་བཏགས་ཀྱང་ཚུར་རང་གི་ཞེ་འདོད་དང་",
            "མི་མཐུན་པ་ལོག་པར་སྒྲུབ་པ་ཞེས་པ་དངོས་བསྟན་དང༌། ",
            "ཤུགས་བསྟན་དུ་སུ་ལ་སྦྱར་ཀྱང་ཆོག་པས་",
            "གང་ཟག་གང་ཞིག་ལ་ཕར་ཇི་ལྟར་ཕན་བཏགས་ཀྱང་",
            "ཚུར་དེ་ཙམ་གྱིས་གནོད་པ་སྐྱེལ་བ་དང༌། ",
            "མདོར་ན་བཟང་བྱས་ངན་སྦྱིན་བྱས་པའི་ཚེ། ",
            "རང་གི་སེམས་འདི་ཉིད་འཁོར་བ་ཐོག་མ་མེད་པ་ནས་",
            "གོམས་པའི་སྟོབས་ཀྱིས་གཡེང་བ་ཏེ་",
            "རང་དབང་མེད་པར་སོང་བའི་ལན་པ་ཡིན་པས་",
            "བདག་འཛིན་ཁྱོད་ལ་དེ་འདྲ་བ་ཞིག་དགོས་བསམ་པའི་སྙིང་ཚིམ་།",
            ""
        ],
        [
            "སྦྲེང་ཞེས་པ་ནི་བདག་འཛིན་ཁྱོད་ལ་",
            "དེ་འདྲ་བ་ཞིག་ལོས་ཡོང་དགོས་བསམ་པའི་སྤོབས་པ་སྐྱེ་དགོས་པ་།",
            "དེ་ནི་བློ་སྦྱོང་གི་མན་ངག་གཙོ་བོ་དང༌། ",
            "ཉམས་ལེན་དཀའ་ཤོས་གཉིས་ཀ་ཡིན་ནོ།།",
            "དེ་བཞིན་བཤེས་གཉེན་གྱི་མཆོག་མཚང་ཐོག་ཏུ་རྒོལ་བ་དང༌། ",
            "གདམས་ངག་གི་མཆོག་མཚང་ཐོག་ཏུ་ཕོག་པ་ཡིན་ཞེས་པ་།",
            "ཕར་ཕན་བཏགས་པའི་ལན་དུ་ཚུར་གནོད་པ་སྐྱེལ་བའི་",
            "ཚེ་བདག་འཛིན་ཁྱོད་ལ་དེ་འདྲ་བ་ཞིག་དགོས་བསམས་པ་ནི་",
            "བཤེས་གཉེན་གྱི་མཆོག་མཚང་ཐོག་ཏུ་རྒོལ་བ་།",
            "དེས་ན་གདམས་ངག་ཐམས་ཅད་རང་གི་མཚང་ཐོག་ཏུ་",
            "མདའ་གནད་ལ་ཕོག་པ་ལྟར་དུ་ཕོག་ཡོང་བ་ཡིན་ནོ།།",
            "ལུས་ལ་མི་བཟོད་ན་ཚ་བྱུང་བའི་ཚེ། །",
            " འགྲོ་བའི་ལུས་ལ་གནོད་པ་སྐྱེལ་བ་ཡི། །",
            " ལས་ངན་མཚོན་ཆ་རང་ལ་འཁོར་བ་ཡིན།།",
            ""
        ],
        [
            "ད་ནི་ན་ཚ་མ་ལུས་རང་ལ་བླངས།། ",
            "ཞེས་པ་།",
            "རང་གི་ལུས་ལ་བཟོད་དུ་མེད་པའི་ན་ཚ་བྱུང་བའི་ཚེ། ",
            "ཚེ་རབས་འདི་དང་སྔོན་མ་རྣམས་སུ་",
            "འགྲོ་བའི་ལུས་ལ་གནོད་པ་ཚད་མེད་པར་སྐྱེལ་བའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་གཞན་གྱི་ན་ཚ་མ་ལུས་པ་རང་གི་ཐོག་ཏུ་བླང་བར་།",
            "དེ་ཡང་སྔོན་རྒྱལ་བ་རྒོད་ཚང་པས་ས་དོང་བྲུས་ནས་",
            "དེའི་ནང་དུ་བཞུགས་ཤིང་",
            "འབུུ་སྲིན་ཐམས་ཅད་ཉིད་ཀྱི་ཐོག་ཏུ་སྤུང་ནས་",
            "སྐུ་ཁྲག་སྦྱིན་པ་དང༌། ",
            "ཀརྨ་པ་བརྒྱད་པ་མི་བསྐྱོད་རྡོ་རྗེ་ལྗགས་སྐྲངས་པའི་",
            "ཚེ་གཞན་ལྕེ་སྐྲང་བའི་ན་ཚ་ཐམས་ཅད་འདིའི་ཐོག་ཏུ་སྨིན་པར་ཤོག་ཅིག་",
            "དགོངས་པས་ལྗགས་ཀྱི་སྙུན་གཞི་ལས་གྲོལ་པའི་",
            "ལོ་རྒྱུས་ཡོད་པ་ལྟར་ཉམས་སུ་བླང་བར་བྱའོ།།",
            "རང་གི་སེམས་ལ་སྡུག་བསྔལ་བྱུང་བའི་ཚེ། །",
            " ངེས་པར་གཞན་གྱི་སེམས་རྒྱུད་དཀྲུགས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།།",
            ""
        ],
        [
            "ད་ནི་སྡུག་བསྔལ་མ་ལུས་རང་ལ་བླངས།། ",
            "ཞེས་པ་།",
            "རང་གི་སེམས་ལ་སྡུག་བསྔལ་བྱུང་བའི་ཚེ། ",
            "ངེས་པར་དུ་རང་གིས་གཞན་ལ་ཚིག་ངན་སྨྲ་བ་",
            "ལ་སོགས་པའི་སྒོ་ནས་ཕ་རོལ་པོའི་སེམས་རྒྱུད་དཀྲུགས་པའི་ལས་",
            "ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་གཞན་གྱི་སྡུག་བསྔལ་མ་ལུས་པ་རང་གི་ཐོག་ཏུ་བླང་བར་།",
            "རང་ཉིད་བཀྲེས་སྐོམ་དྲག་པོས་གཟིར་བ་ན།། ",
            "ཁྲལ་དང་རྐུ་འཕྲོག་སེར་སྣ་བྱས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་བཀྲེས་སྐོམ་མ་ལུས་རང་ལ་བླངས།།",
            ""
        ],
        [
            "ཞེས་པ་།",
            "རང་ཉིད་བཀྲེས་པ་དང་སྐོམ་པའི་",
            "སྡུག་བསྔལ་དྲག་པོས་གཟིར་བའི་ཚེ་།",
            "སྔོན་རང་གིས་གཞན་ལ་ཁྲལ་བཀལ་བ་དང༌། ",
            "རྐུ་བ་དང༌། ",
            "འཕྲོག་པ་དང༌། ",
            "དེ་བཞིན་རང་གི་ཟས་ནོར་ལ་སེར་སྣ་བྱས་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་འགྲོ་བ་གཞན་གྱི་བཀྲེས་སྐོམ་གྱི་",
            "སྡུག་བསྔལ་མ་ལུས་པ་རང་གི་ཐོག་ཏུ་བླང་བར་།",
            "དབང་པོ་གཞན་གྱིས་འཁོལ་ཞིང་མནར་བའི་ཚེ། །",
            " དམན་ལ་སྡང་ཞིང་བྲན་དུ་བཀོལ་བ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་ལུས་སྲོག་གཞན་གྱི་དོན་དུ་བཀོལ། །",
            " ཞེས་པ་།",
            ""
        ],
        [
            "རྒྱལ་པོ་དང༌། ",
            "བློན་པོ་དང༌། ",
            "དམག་དཔོན་དང༌། ",
            "ཁྲིམས་དཔོན་ལ་སོགས་པའི་མི་དབང་པོ་ཆེ་རྣམས་ཀྱིས་",
            "རང་ལ་བྲན་དུ་འཁོལ་ཞིང་སྡུག་བསྔལ་མནར་བའི་ཚེ། ",
            "སྔོན་རང་ལ་དབང་ཆ་ཡོད་པའི་དུས་སུ་",
            "རང་བས་དམན་པ་ལ་སྡང་ཞིང་བྲན་དུ་བཀོལ་བའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་རང་གི་ལུས་དང་སྲོག་དང་བཅས་པ་གཞན་གྱི་དོན་དུ་བཀོལ་བར་།",
            "མི་སྙན་ཚིག་རྣམས་རྣ་བར་བྱུང་བ་ན།། ",
            "ཕྲ་མ་ལ་སོགས་ངག་གི་ནོངས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་ངག་གི་སྐྱོན་ལ་སྨད་པར་བྱ།། ",
            "ཞེས་པ་།",
            "ཚིག་སྡང་བ་དང༌། ",
            "རྩུབ་པ་དང༌། ",
            "སྨད་པ་ལ་སོགས་པའི་མི་སྙན་པའི་",
            "ཚིག་རྣམས་རང་གི་རྣ་བར་འབྱུང་བའི་ཚེ། ",
            "སྔོན་རང་གིས་ཕྲ་མ་ལ་སོགས་པ་",
            "ངག་གི་ལས་ངན་བསགས་པའི་",
            "མཚོན་ཆ་རང་ལ་འཁོར་བ་ཡིན་པས་",
            "ད་ནི་ངག་གི་སྐྱོན་ལ་སྨད་པར་།",
            ""
        ],
        [
            "གང་ཡང་མ་དག་ཡུལ་དུ་སྐྱེས་པ་ན།། ",
            "མ་དག་སྣང་བ་རྟག་པར་བསྒོམས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་དག་སྣང་འབའ་ཞིག་བསྒོམ་པར་བྱ།། ",
            "ཞེས་པ་།",
            "མི་འགའ་ཤས་ས་ཆ་གང་དུ་ཕྱིན་ཀྱང་",
            "མ་མཛེས་པ་མཐོང་བ་དང་མི་སྙན་པ་ཐོས་པ་",
            "ལ་སོགས་པའི་མ་དག་པའི་ཆ་ཁོ་ན་མ་གཏོགས་དག་པའི་",
            "ཆ་འཆར་རྒྱུ་མེད་པ་གང་ནས་འབྱུང་ཞེ་ན",
            "དུས་རྟག་ཏུ་མ་དག་པའི་སྣང་བ་ཁོ་ན་ལ་གནས་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་དག་སྣང་འབའ་ཞིག་པ་བསྒོམ་པར་།",
            ""
        ],
        [
            "ཕན་ཞིང་མཛའ་བའི་གྲོགས་དང་བྲལ་བའི་ཚེ། །",
            " གཞན་གྱི་འཁོར་རྣམས་བདག་གིས་ཁ་དྲངས་པས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་གཞན་དག་འཁོར་དང་བྲལ་མི་བྱ།། ",
            "ཞེས་པ་།",
            "རང་ལ་ཕན་བཏགས་པའི་མཛའ་བའི་",
            "གྲོགས་དང་གཉེན་ཉེ་འབྲེལ་ལ་སོགས་པ་",
            "ཡུན་རིང་པོར་རང་དང་འཆམ་མཐུན་དུ་གནས་པའི་",
            "གོ་སྐབས་མེད་པར་བྲལ་བའི་སྐྱོན་དེ་དག་གང་ནས་འབྱུང་ཞེ་ན",
            "སྔོན་རང་གིས་གཞན་གྱི་འཁོར་ཕན་ཚུན་མཐུན་པར་གནས་པ་",
            "རྣམས་ཁ་འཕྲལ་བའི་ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་གཞན་གྱི་འཁོར་རྣམས་ཁ་འཕྲལ་བར་",
            "མི་བྱེད་པའི་ཐོག་ཏུ་བཏུད་དགོས་སོ།།",
            "དམ་པ་ཐམས་ཅད་བདག་ལ་མི་དགའ་བ། །",
            " དམ་པ་བོར་ནས་འཁོར་ངན་བསྟེན་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།།",
            ""
        ],
        [
            "ད་ནི་ངན་པའི་གྲོགས་རྣམས་སྤང་བར་བྱ།། ",
            "ཞེས་པ་།",
            "ལམ་བཟང་པོ་སྟོན་པ་པོ་ཚུལ་བཞིན་དགེ་བའི་བཤེས་གཉེན་དང༌། ",
            "བྱང་ཆུབ་སེམས་དཔའ་ཐམས་ཅད་རང་ལ་མི་དགའ་བ་འབྱུང་བ་ནི། ",
            "སྔོན་རང་གིས་སྐྱེ་བོ་དམ་པ་བོར་ནས་",
            "ལོག་པའི་བཤེས་གཉེན་བསྟེན་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་ལྟ་སྒོམ་སྤྱོད་གསུམ་ཕྱིན་ཅི་ལོག་པ་སྟོན་པ་པོ་",
            "སྡིག་པའི་བཤེས་གཉེན་དང་གྲོགས་ངན་རྣམས་ཅི་ནས་ཀྱང་སྤང་བར་བྱའོ།།",
            "སྒྲོ་སྐུར་གཞན་གྱིས་སྡིགས་སོགས་བྱུང་བའི་ཚེ། །",
            " རང་གིས་དམ་པ་རྣམས་ལ་སྨད་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་གཞན་ལ་སྒྲོ་སྐུར་སྨད་མི་བྱ།།",
            ""
        ],
        [
            "ཞེས་པ་།",
            "མེད་པ་ལ་ཡོད་པར་བཤད་པ་སྒྲོ་བཏགས་པ་དང༌། ",
            "ཡོད་པ་ལ་མེད་པར་བཤད་པ་སྐུར་བ་འདེབས་པའི་སྐྱོན་རང་ལ་མེད་ཀྱང་",
            "གཞན་གྱིས་སྒྲོ་སྐུར་གྱི་སྐྱོན་དུ་མཐོང་ནས་",
            "སྒྲོ་སྐུར་བྱེད་པ་གང་ནས་འབྱུང་ཞེ་ན",
            "རང་གིས་དགེ་བའི་བཤེས་གཉེན་གཙོ་བོར་གྱུར་པའི་",
            "གང་ཟག་གཞན་ལ་སྨད་པའི་ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་སྒྲོ་སྐུར་ཞེས་པ་ནི་ཉམས་ལེན་གྱི་བདུད་ཡིན་པས་",
            "ཀུན་ལ་དག་སྣང་སྦྱངས་ཏེ་སྨད་མི་།",
            "མཁོ་བའི་རྫས་ལ་ཆུད་ཟོས་བྱུང་བའི་ཚེ། །",
            " གཞན་གྱི་མཁོ་བ་ཁྱད་དུ་བསད་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།།",
            ""
        ],
        [
            "ད་ནི་གཞན་གྱི་མཁོ་བ་བསྒྲུབ་པར་བྱ།། ",
            "ཞེས་པ་།",
            "འཇིག་རྟེན་པའི་ནང་དུ་རྒྱུ་རྫས་རང་གི་དོན་དུ་",
            "བེད་སྤྱོད་བྱེད་པ་ཆུད་ཟོས་སུ་མི་བརྩིས་ཀྱང་",
            "བྱང་ཆུབ་སེམས་དཔའི་ཉམས་ལེན་གྱི་སྐབས་ན་",
            "དངོས་པོ་གང་ཞིག་གཞན་དོན་དུ་",
            "བེད་སྤྱོད་མི་བྱེད་པར་",
            "རང་དོན་དུ་ལོངས་སུ་སྤྱོད་ན་",
            "ཆུད་ཟོས་སུ་སོང་བ་ཡིན་གསུངས་པས་།",
            "ད་ལྟ་རང་ལ་མཁོ་བའི་རྫས་རྣམས་དོན་མེད་ཆུད་ཟོས་སུ་སོང་བ་ནི། ",
            "གཞན་གྱི་མཁོ་བའི་རྫས་རྣམས་རང་གིས་ཁྱད་དུ་སད་ཅིང་",
            "བེད་སྤྱོད་བྱེད་པའི་ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་མཁོ་བའི་རྫས་རྣམས་སེམས་ཅན་གཞན་ལ་",
            "འཕངས་སེམས་མེད་པར་སྦྱིན་དགོས་སོ།།",
            "སེམས་མི་གསལ་ཞིང་སྙིང་མི་དགའ་བའི་ཚེ། །",
            " སྐྱེ་བོ་གཞན་ལ་སྡིག་པ་བསགས་པ་ཡིས། ། ",
            "ལས་ངན་མཚོན་ཆ་རང་ལ་འཁོར་བ་ཡིན།།",
            ""
        ],
        [
            "ད་ནི་གཞན་གྱི་སྡིག་རྐྱེན་སྤང་བར་བྱ།། ",
            "ཞེས་པ་།",
            "ཐོས་པ་བྱེད་པའི་སྐབས་སུ་ཕྱག་དཔེའི་",
            "དོན་ཇི་བཞིན་གོ་མི་ཐུབ་པ་དང༌། ",
            "གོ་ཡང་སྒོམ་པའི་ཚེ་སྒོམ་དོན་བློ་ལ་",
            "ངེས་མི་ཐུབ་པ་ལ་སོགས་པ་སེམས་མི་གསལ་བ་དང༌། ",
            "བྱམས་སྙིང་རྗེ་བྱང་ཆུབ་ཀྱི་སེམས་དང་",
            "སྟོང་ཉིད་སྒོམ་པའི་ཚུལ་ལ་སོགས་པ་",
            "དམ་པའི་མན་ངག་རྣམས་རྣ་བར་ཐོས་པ་དང༌། ",
            "དེ་བཞིན་ཉམས་སུ་ལེན་པའི་ཚེ་སྙིང་མི་དགའ་བ་འབྱུང་བ་ནི། ",
            "སྐྱེ་བོ་གཞན་ལ་སྡིག་པ་དང་སྡང་བ་ལ་སོགས་པ་བྱས་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་རང་དགེ་སྦྱོར་ལ་འཇུག་ཅིང་",
            "གཞན་ཡང་དགེ་སྦྱོར་ལ་དགོད་པར་།",
            "བྱ་བ་མ་གྲུབ་སེམས་རྩ་འཁྲུག་པའི་ཚེ། །",
            " དམ་པའི་ལས་ལ་བར་ཆད་བྱས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་བར་ཆད་ཐམས་ཅད་སྤང་བར་བྱ།། ",
            "ཞེས་པ་།",
            ""
        ],
        [
            "རང་ཐོས་བསམ་སྒོམ་གསུམ་གྱི་བྱ་བ་དང༌། ",
            "དེ་བཞིན་གཞན་དོན་གྱི་བྱ་བ་འགོ་བརྩམས་ནས་",
            "མཐར་ཕྱིན་མ་ཐུབ་པ་དང༌། ",
            "གཞན་གྱི་ཐོབ་གོ་གནས་དང༌། ",
            "རྒྱུ་ལོངས་སྤྱོད་དང༌། ",
            "མིང་སྙན་གྲགས་དང༌། ",
            "དགེ་སྦྱོར་བྱེད་པ་མཐོང་བའི་ཚེ་སེམས་རྩ་འཁྲུག་པ་ནི། ",
            "སྐྱེ་བོའི་དམ་པའི་ལས་ལ་བར་ཆད་བྱས་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་གཞན་གྱིས་ཐོས་བསམ་སྒོམ་གསུམ་ལ་སོགས་པའི་",
            "ལེགས་པའི་བྱ་བ་སྒྲུབ་པ་ལ་དགའ་གུས་ཡི་རང་གིས་མཁོ་བ་བསྒྲུབ་པར་།",
            "གང་ལྟར་བྱས་ཀྱང་བླ་མ་མ་མཉེས་ཚེ། །",
            " དམ་པའི་ཆོས་ལ་ངོ་ལྐོག་བྱས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་ཆོས་ལ་ངོ་ལྐོག་ཆུང་བར་བྱ།། ",
            "ཞེས་པ་།",
            "བླ་མ་རང་ངོས་ནས་སྐྱོན་ཡོན་གང་ཡོད་ཀྱང་རུང་",
            "རང་གི་བླ་མར་བསྟེན་པའི་རྗེས་སུ་",
            "སངས་རྒྱས་དངོས་ཀྱི་འདུ་ཤེས་བཞག་དགོས་པ་དང༌། ",
            "འདུ་ཤེས་དེ་ལྟ་བུའི་སྒོ་།",
            ""
        ],
        [
            "ཁ་ཐབས་གང་དང་གང༌། ",
            "ཞབས་ཏོག་གང་དང་གང་བྱས་ཀྱང་",
            "བླ་མ་ཐུགས་མ་མཉེས་པ་བྱུང་ཚེ། ",
            "ཁ་བཤད་དང་ལག་ལེན་མི་མཚུངས་པ་དམ་པའི་ཆོས་ལ་",
            "ངོ་ལྐོག་བྱས་པའི་ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་དམ་པའི་ཆོས་ལ་ངོ་ལྐོག་མེད་པའི་ཐོག་ནས་བསྒྲུབ་པར་།",
            "སྐྱེ་བོ་ཡོངས་ཀྱིས་ཁ་ལོག་བྱུང་བའི་ཚེ། །",
            " ངོ་ཚ་ཁྲེལ་ཡོད་ཁྱད་དུ་གསོད་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་མི་བསྲུང་པ་ལ་འཛེམ་པར་བྱ།། ",
            "ཞེས་པ་།",
            "རང་གིས་བཟང་པོའི་བྱ་བ་བྱེད་བཞིན་དུ་བྱས་མ་སོང་ཞེས་",
            "སྐྱེ་བོ་ཡོངས་ཀྱིས་ཁ་ལོག་འབྱུང་བའི་ཚེ། ",
            "སྔོན་རང་གིས་མི་གཞན་ལ་བརྟེན་ནས་",
            "མི་དགེ་བའི་ལས་ལ་འཛེམ་པ་ངོ་ཚ་ཤེས་པ་དང༌། ",
            "དཀོན་ཅོག་གིས་གཟིགས་བསྡད་ཡོད་པར་བསམ་ནས་",
            "མི་དགེ་བའི་ལས་ལ་འཛེམ་པ་ཁྲེལ་ཡོད་པ་དེ་གཉིས་ཁྱད་དུ་བསད་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་གཞན་གྱི་མདུན་དུ་དགེ་སྒྲུབ་སྡིག་སྤོང་བྱེད་པ་ལྟ་བུ་ཞིག་ལ་",
            "རང་ཁོ་ནར་གནས་པའི་ཚེ་དགེ་སྒྲུབ་སྡིག་སྤོང་ཁྱད་དུ་བསད་པ་",
            "དེ་ལྟ་བུ་མི་བསྲུང་བ་ལ་འཛེམ་པར་།",
            ""
        ],
        [
            "འཁོར་རྣམས་འདུས་མ་ཐག་ཏུ་འགྲས་པའི་ཚེ། །",
            " སྡུག་གཤིས་ངན་པ་ཕྱོགས་སུ་བཙོངས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་གང་ལའང་མི་ཤིས་ལེགས་པར་བྱ།། ",
            "ཞེས་པ་།",
            "མི་འགའ་ཞིག་འདུས་མ་ཐག་ཏུ་མ་མཐུན་ནས་",
            "ཁ་བྲལ་འགྲོ་བ་ནི། ",
            "སྔོན་རང་གིས་གཞན་ལ་སྡུག་གཤིས་ངན་པ་སྟེ་",
            "བསམ་སྦྱོར་ངན་པ་བྱས་པའི་ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་བྱ་བ་གང་ལ་ཡང་བཀྲ་མི་ཤིས་པའི་ལས་རྣམས་སྤངས་ནས་",
            "ལེགས་པའི་བྱ་བ་བསྒྲུབ་པར་།",
            ""
        ],
        [
            "ཉེ་ཚད་ཐམས་ཅད་དགྲ་བོར་ལངས་པའི་ཚེ། །",
            " བསམ་པ་ངན་པ་ནང་དུ་བཅུག་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་མུག་སྐྱོ་རྒྱུན་མ་ཆུང་བར་བྱ།། ",
            "ཞེས་པ་།",
            "མི་འགའ་ཞིག་ལ་རང་གི་ཉེ་འབྲེལ་ཀྱང་དགྲར་ལངས་ཡོང་བ་ནི། ",
            "ཕྱིའི་སྦྱོར་བ་རྣམ་པ་མཛེས་པ་ལྟ་བུ་ཞིག་ཡོད་ཀྱང་",
            "བསམ་པ་ཀུན་སློང་ངན་པ་ནང་དུ་བཅུག་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་རང་གི་བྱ་བ་ངན་པ་ལ་ཡིད་མུག་པ་དང་",
            "སྤྱོད་པ་ངན་པ་ལ་ཡིད་སྐྱོ་བའི་རྒྱུན་མ་ཆུང་བ་ཞིག་གིས་སྐྱོང་བར་།",
            "བད་གཅོང་སྐྲན་དང་དམུ་ཆུ་ངན་པའི་ཚེ། །",
            " ཁྲིམས་མེད་དཀོར་ལ་བག་མེད་འབགས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་སྒོ་འཕྲོག་ལ་སོགས་སྤང་བར་བྱ།།",
            ""
        ],
        [
            "ཞེས་པ་།",
            "རང་ལ་བད་ཀན་དང༌། ",
            "གཅོང་ནད་དང༌། ",
            "སྐྲན་དང༌། ",
            "དམུ་ཆུ་ལ་སོགས་པའི་ནད་འབྱུང་བ་ནི། ",
            "རང་གི་ཉམས་ལེན་གནད་དུ་སོང་བ་ཞིག་མ་བྱས་པ་དང༌། ",
            "བསྔོ་བ་ཡང་དག་པས་རྒྱས་མ་བཏབ་པའི་སྒོ་ནས་",
            "དཀོར་ལ་བག་མེད་ཀྱིས་ལོངས་སུ་སྤྱོད་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་གཞན་གྱི་འབུལ་བ་འཕྲོག་པ་ལ་སོགས་པ་སྤང་བར་།",
            "མ་གཞི་ནས་གཞན་གྱིས་བསྔོ་བ་མཛད་པའི་ཆེད་དུ་",
            "རྒྱུ་རྫས་གང་ཕུལ་ཀྱང་དེ་ལ་བསྔོ་བ་མ་མཛད་ན་འཕྲོག་པ་དང་མཚུངས་སོ།།",
            "གློ་བུར་འགོ་ནད་ལུས་ལ་ཐེབས་པའི་ཚེ། །",
            " དམ་ཚིག་ཉམས་པའི་བྱ་བ་བྱས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་མི་དགེའི་ལས་རྣམས་སྤང་བར་བྱ།། ",
            "ཞེས་པ་།",
            ""
        ],
        [
            "གློ་བུར་དུ་འགོ་བའི་ནད་རིགས་སྣ་ཚོགས་པ་",
            "རང་གི་ལུས་ལ་ཐེབས་པ་ནི། ",
            "དམ་ཚིག་ཉམས་པའི་བྱ་བ་སྟེ་",
            "ལུས་ངག་ཡིད་གསུམ་གྱི་མི་དགེ་བའི་བྱ་བ་བྱས་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་ད་ནི་མི་དགེ་བའི་ལས་རྣམས་སྤང་བར་བྱའོ།།",
            "ཤེས་བྱ་ཀུན་ལ་བློ་གྲོས་རྨོངས་པའི་ཚེ། །",
            " བཞག་ཏུ་འོས་པའི་ཆོས་རྣམས་བྱས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་ཐོས་སོགས་ཤེས་རབ་གོམས་པར་བྱ།། ",
            "ཞེས་པ་།",
            "འཇིག་རྟེན་དང་འཇིག་རྟེན་ལས་འདས་པའི་",
            "ཤེས་བྱ་ཀུན་ལ་ཇི་ཙམ་གྱིས་ཐོས་བསམ་སྒོམ་གསུམ་བྱས་ཀྱང་",
            "མ་གོ་མ་རིག་མ་ཐོས་པ་ལ་སོགས་པ་ནི་",
            "བློ་གྲོས་རྨོངས་པ་ལ་བརྟེན་ནས་",
            "འབྱུང་བ་ཡིན་པས། ",
            "དེ་ལྟ་བུའི་བློ་གྲོས་རྨོངས་པ་གྱུར་པ་ནི་",
            "བཞག་ཏུ་འོས་པའི་ཆོས་ཏེ་",
            "སྤང་བྱར་གྱུར་པའི་ལས་ཉོན་རྣམས་མ་སྤངས་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་ཐོས་བསམ་སྒོམ་གསུམ་གྱི་ཤེས་རབ་ལ་བརྟེན་ནས་",
            ""
        ],
        [
            "སྐྱོན་རྣམས་ཟད་པར་།",
            "ཆོས་ལ་སྤྱོད་ཚེ་གཉིད་ཀྱིས་ནོན་པའི་ཚེ། །",
            " དམ་པའི་ཆོས་ལ་སྒྲིབ་པ་བསགས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་ཆོས་ཕྱིར་དཀའ་བ་སྤྱད་པར་བྱ།། ",
            "ཞེས་པ་།",
            "དམ་པའི་ཆོས་ལ་ཐོས་བསམ་སྒོམ་གསུམ་བྱེད་པའི་",
            "ཚེ་གཉིད་ཀྱིས་ནོན་པ་ནི། ",
            "ཆོས་ལ་དམ་པའི་ཆོས་ཀྱི་འདུ་ཤེས་མེད་པ་དང༌། ",
            "མོས་པ་མེད་པ་དང༌། ",
            "བརྩི་བཀུར་མེད་པ་དང༌། ",
            "དེ་བཞིན་ཆོས་ལ་སྐུར་བ་འདེབས་པ་ལ་སོགས་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས་",
            "ད་ནི་རྗེ་བཙུན་མི་ལ་རས་པ་དང༌། ",
            "རྒྱལ་བ་རྒོད་ཚང་པ་ལྟ་བུ་བྱས་ནས་",
            "ཆོས་ལ་དཀའ་བ་སྤྱད་པར་།",
            ""
        ],
        [
            "ཉོན་མོངས་ལ་དགའ་རྣམ་གཡེང་ཆེ་བའི་ཚེ། །",
            " མི་རྟག་འཁོར་བའི་ཉེས་དམིགས་མ་བསྒོམས་པས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་འཁོར་བར་ཡིད་འབྱུང་ཆེ་བར་བྱ།། ",
            "ཞེས་པ་།",
            "སྐབས་འདིར་ཉོན་མོངས་ཞེས་པ་ནི་",
            "ཆགས་སོགས་ཉོན་མོངས་པ་ཁོ་ན་ལ་གོ་བ་མིན་པར་",
            "སེམས་ལས་སུ་མི་རུང་བར་བཟོས་པ་དང་སེམས་དབང་མེད་དུ་",
            "བཟོས་པའི་རྣམ་རྟོག་ཐམས་ཅད་དང༌། ",
            "དེའི་སྟོབས་ཀྱིས་ཕྱིན་ཅི་ལོག་པའི་",
            "ལུས་ངག་གི་སྤྱོད་པ་ཐམས་ཅད་ལ་གོ་བ་།",
            "ཉོན་མོངས་དེ་དག་ལ་དགའ་བ་སྐྱེ་བ་དང༌། ",
            "འཁོར་བ་དང་ངན་སོང་གི་རྒྱུར་གྱུར་པའི་",
            "མི་དགེ་བའི་ལས་ལ་ཆགས་ཤིང་",
            "རྣམ་པར་གཡེང་བ་ལས་དང་པོ་ནི། ",
            "འཁོར་བའི་ཉེས་དམིགས་མ་དྲན་པ་ལ་བརྟེན་ནས་",
            "འབྱུང་བ་དང༌། ",
            "གཉིས་པ་ནི་འདུས་བྱས་ཐམས་ཅད་མི་རྟག་པར་",
            "མ་དྲན་པ་ལ་བརྟེན་ནས་"
        ],
        [
            "འབྱུང་བ་ཡིན་པས། ",
            "ད་ནི་ཉོན་མོངས་ལ་དགའ་བ་དང་",
            "རྣམ་གཡེང་གཉིས་ཀ་ཟློག་པའི་སླད་དུ་",
            "འཁོར་བའི་རྒྱུ་ལས་ཉོན་དང་",
            "འདིའི་འབྲས་བུ་སྡུག་བསྔལ་དང་བཅས་པ་ལ་ཡིད་འབྱུང་དགོས་སོ།།",
            "ཅི་ཙུག་བྱས་ཀྱང་མར་འགྲོར་ཤོར་བའི་ཚེ། །",
            " ལས་དང་རྒྱུ་འབྲས་ཁྱད་དུ་བསད་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་བསོད་ནམས་གསོག་ལ་འབད་པར་བྱ།། ",
            "ཞེས་པ་།",
            "ཐོས་བསམ་སྒོམ་གསུམ་ལ་སོགས་པའི་སྒོ་ནས་",
            "ལུས་ངག་ཡིད་གསུམ་ཆོས་ལ་འཇུག་པའི་ཐབས་ཇི་ལྟར་བསྟེན་ཀྱང་",
            "ཚེ་འདིའི་ཉོན་མོངས་པའི་རྣམ་གཡེང་ཟློག་པའི་",
            "ཐབས་མིན་པར་ཉོན་མོངས་པའི་",
            "རྣམ་གཡེང་སྐྱེ་བའི་གྲོགས་སུ་མར་ཤོར་འགྲོ་བ་དང༌། ",
            "ཚོགས་བསག་སྒྲིབ་སྦྱོང་ཅི་བྱས་ཀྱང་རྣལ་དུ་མི་འགྲོ་བ་དང༌། ",
            "ཐོས་བསམ་སྒོམ་སྒྲུབ་གང་བྱས་ཀྱང་རྣལ་དུ་མི་འགྲོ་བ་ནི། ",
            "བཀའ་གདམས་པའི་བླ་མ་རྣམས་ཀྱིས་ཆོས་ཟབ་པ་ཞིག་ལ་",
            "ལས་འབྲས་ལས་ཟབ་པ་མེད་ཅེས་གསུངས་པས་",
            "ཉམས་སུ་ལེན་དགོས་པ་ལས་དེ་མི་ལེན་པའི་ཐོག་ཏུ་འཁོར་བའི་རྒྱུ་འབྲས་གཉིས་དང༌། ",
            "མྱང་འདས་ཀྱི་རྒྱུ་འབྲས་གཉིས་ཁྱད་དུ་བསད་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་ལས་རྒྱུ་འབྲས་འདི་གལ་ཆེན་ཞིག་ཡིན་པར་",
            "ཤེས་པའི་ཐོག་ནས་བསོད་ནམས་གསོག་པ་ལ་འབད་པར་བྱའོ།།",
            "རིམ་གྲོ་བྱས་ཚད་ལོག་པར་སོང་བའི་ཚེ། །",
            " ནག་པོའི་ཕྱོགས་ལ་རེ་ལྟོས་བྱས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།།",
            ""
        ],
        [
            "ད་ནི་ནག་པོའི་ཕྱོགས་ལས་བཟློག་པར་བྱ།། ",
            "དཀོན་མཆོག་གསུམ་ལ་གསོལ་བ་མ་ཐེབས་ཚེ། །",
            " སངས་རྒྱས་པ་ལ་ཡིད་ཆེས་མ་བྱས་པས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་དཀོན་མཆོག་ཁོ་ན་བསྟེན་པར་བྱ།། ",
            "ཞེས་པ་།",
            "རིམ་གྲོ་ལ་དབྱེ་ན་",
            "གཉིས་ལས་འཇིག་རྟེན་པའི་རིམ་གྲོ་ནི། ",
            "ཚེ་འདིའི་ནད་ན་ཚ་དང༌། ",
            "རྐྱེན་ངན་བར་ཆད་ལ་སོགས་པ་ཟློག་པའི་ཐབས་དང༌། ",
            "དེ་བཞིན་ཚེ་རིང་ནད་མེད་ལོངས་སྤྱོད་ལ་སོགས་པ་",
            "འབྱུང་བའི་ཐབས་མཛད་པ་དེ་དག་།",
            ""
        ],
        [
            "འཇིག་རྟེན་ལས་འདས་པའི་རིམ་གྲོ་ནི། ",
            "བདག་འཛིན་གཙོ་བོར་གྱུར་པའི་",
            "ལས་དང་ཉོན་མོངས་ཟད་པའི་",
            "ཐབས་སུ་བདག་མེད་རྟོགས་པའི་",
            "ཤེས་རབ་སྒོམ་པ་ལ་སོགས་པ་རིམ་གྲོ་དེ་",
            "གཉིས་བྱས་ཚད་རྣམ་དག་ལ་མ་སོང་བར་",
            "ལོག་པར་སོང་བའི་རྒྱུ་མཚན་ནི། ",
            "ལྟ་སྒོམ་སྤྱོད་པ་ཕྱིན་ཅི་ལོག་པ་ནག་པོའི་",
            "ཕྱོགས་སུ་རེ་ལྟོས་བྱས་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་དཀོན་མཆོག་རྣམ་པ་གསུམ་པོ་དེ་ཡང་བླ་མ་ཀུན་།",
            "ཡི་དམ་ཀུན་།",
            "མཁའ་འགྲོ་དང་ཆོས་སྐྱོང་ཀུན་།",
            "ཀུན་འདུས་ཡིད་བཞིན་གྱི་རྒྱལ་པོ་དཀོན་མཆོག་གསུམ་གྱི་ཡོན་ཏན་དང་",
            "བྱིན་རླབས་ཀྱིས་མ་ཁྱབ་པའི་ས་མེད་པས་དེ་ཁོ་ན་ལ་བསྟེན་པར་བྱའོ།།",
            "རྣམ་རྟོག་གྲིབ་དང་གདོན་དུ་ལངས་པའི་ཚེ། །",
            " ལྷ་དང་སྔགས་ལ་སྡིག་པ་བསགས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་ངན་རྟོག་ཐམས་ཅད་གཞོམ་པར་བྱ།།",
            ""
        ],
        [
            "ཞེས་པ་།",
            "དེ་ཡང་དཔེར་ན། ",
            "ང་ཚོས་ཆོས་སྒྲུབ་པའི་སྐབས་སུ་མ་བདེ་བ་བྱུང་བའི་ཚེ་",
            "ཀླུ་དང་བཙན་དང་འདྲེ་ལ་སོགས་པས་",
            "གནོད་འདུག་བསམ་པ་ནི་རྣམ་རྟོག་གྲིབ་དང་གདོན་དུ་ལངས་པ་།",
            "དེ་ཡང་ཉོན་མོངས་མངོན་དུ་འགྱུར་བ་",
            "རྣམ་རྟོག་གདོན་དུ་ལངས་པ་དང༌། ",
            "དེས་སྐྱེས་པའི་ལས་ཀྱི་བྱ་བ་ཐམས་ཅད་གྲིབ་གདོན་དུ་ལངས་པ་དང༌། ",
            "ལས་ཉོན་འདིས་སྐྱེས་པའི་ཀུན་རྟོག་ཐམས་ཅད་དང་",
            "འདིའི་འཁྲུལ་སྣང་ཐམས་ཅད་རྣམ་རྟོག་གྲིབ་དང་གདོན་དུ་ལངས་པ་།",
            "དེ་བཞིན་དཔེར་ན་རྨི་ལམ་ནང་འཇམ་པའི་དབྱངས་ལྟ་བུ་ཞིག་",
            "མཇལ་བ་ལ་ད་ནི་ང་ལྷ་གྲུབ་སོང་སྙམ་པ་",
            "དེ་ཡང་རྣམ་རྟོག་གྲིབ་དང་གདོན་དུ་ལངས་པ་།",
            "མདོར་ན་རེ་དྭོགས་ཀྱི་རྟོག་པ་",
            "ཐམས་ཅད་རྣམ་རྟོག་གྲིབ་དང་གདོན་དུ་ལངས་པ་།",
            "གཅོད་དང་བློ་སྦྱོང་གི་ཉམས་ལེན་ནང་བར་ཆད་ཆེ་ཤོས་འདི་",
            "རེ་དྭོགས་ཀྱི་རྟོག་པ་ལ་གསུངས་ཡོད་པ་བཞིན། ",
            "ཇོ་བོ་བཀའ་གདམས་པའི་ལུགས་སུ་ཡང་ཡར་ལྷ་ལ་རེ་བ་མ་།",
            ""
        ],
        [
            "མར་གདོན་ལ་དྭོགས་པ་མ་བྱེད་ཅེས་གསུངས་།",
            "དེས་ན་རྣམ་རྟོག་གྲིབ་དང་གདོན་དུ་ལངས་པའི་ཚེ། ",
            "ལྷ་སྒོམ་པ་དང་སྔགས་བཟླས་པ་དག་ལྷ་འདྲེ་འབྱུང་པོ་འདུལ་བ་ལ་སོགས་པའི་",
            "དོན་དུ་བེད་སྤྱོད་བྱེད་པ་ནི་ལྷ་དང་སྔགས་ལ་སྡིག་པ་བསགས་པ་ཡིན་པའི་",
            "ལས་ངན་མཚོན་ཆ་རང་ལ་འཁོར་བས་ན་",
            "ད་ནི་བཟང་རྟོག་དང་ངན་རྟོག་ཐམས་ཅད་ཅི་ནས་ཀྱང་གཞོམ་པར་བྱའོ།། ",
            "དབང་མེད་མི་ལྟར་རྗེས་སུ་འཁྱམས་པའི་ཚེ། །",
            " བླ་མ་ལ་སོགས་གནས་ནས་བསྐྲད་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་གང་ཡང་ཡུལ་ནས་དབྱུང་མི་བྱ།། ",
            "ཞེས་པ་།",
            "སྟོབས་དང་ནུས་པ་མེད་པའི་",
            "མི་ལྟར་དུ་བྱས་ནས་",
            ""
        ],
        [
            "རང་དབང་མེད་པར་འཁྱམས་དགོས་འབྱུང་བ་ནི། ",
            "བླ་མ་ལ་སོགས་པའི་དགེ་བའི་བཤེས་གཉེན་གནས་ནས་བསྐྲད་པ་སྟེ་",
            "སྤངས་པའི་ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་དགེ་བའི་བཤེས་གཉེན་ལ་སོགས་པ་སྤང་བར་མི་བྱ་བའི་",
            "གནད་དངོས་སུ་བསྟན་ནས་",
            "ཤུགས་ལ་བཟང་བྱས་ངན་ལེན་བྱེད་མི་འོས་པ་བསྟན་པ་ཡིན་ནོ།། ",
            "སད་སེར་ལ་སོགས་མི་འདོད་བྱུང་བའི་ཚེ། །",
            " དམ་ཚིག་ཁྲིམས་རྣམས་ཚུལ་བཞིན་མ་བསྲུངས་པས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་དམ་ཚིག་ལ་སོགས་གཙང་བར་བྱ།། ",
            "ཞེས་པ་།",
            "ས་ཆུ་མེ་རླུང་གི་འཇིགས་པ་ལ་སོགས་པ་",
            "མི་འདོད་པ་ཐམས་ཅད་ཐོག་ཏུ་བབ་ཡོང་བ་ནི། ",
            "ལས་འབྲས་ལ་བརྩི་སྲུང་མི་བྱེད་ཅིང་",
            "ཆོས་དང་འགལ་བའི་ལུས་ངག་ཡིད་གསུམ་གྱི་སྤྱོད་པ་ཁོ་ནར་སྤྱད་པའི་",
            "ལས་ངན་མཚོན་ཆ་རང་ལ་འཁོར་བ་།",
            ""
        ],
        [
            "དེ་ཡང་ལྷ་མོའི་གསོལ་ཁའི་ནང༌། ",
            "དུས་ངན་སྙིགས་མའི་མཐར་ཐུག་།",
            "བནྡེ་བླ་མའི་དམ་ཚིག་ཉམས། །",
            "སྐྱེ་བོ་ཁྲེལ་དང་ངོ་ཚ་བོར།།",
            "དེ་ཚེ་མ་མོ་ཐུགས་ཁྲོས་།",
            "ནད་མུག་འཁྲུགས་རྩོད་སྤྲིན་ལྟར་གཡོ།།",
            "དེ་དག་ཁྱོད་ཀྱི་ཆོ་འཕྲུལ་ཏེ།།",
            "ཞེས་གསུངས་པ་ལྟར། ",
            "དམ་ཚིག་ཉམས་པ་དང༌། ",
            "ཁྲེལ་དང་ངོ་ཚ་བོར་བས་ལྷ་མོས་ཆོ་འཕྲུལ་སྟོན་པ་ལས་",
            "ནད་མུག་འཁྲུག་རྩོད་ལ་སོགས་པ་གཏང་ཡོང་བ་རེད་ཅེས་",
            "ལྷ་མོས་བྱེད་པ་ལྟར་གསུངས་ཡོད་ཀྱང༌། ",
            "དོན་དུ་དེ་ལྟར་མིན་པ་རང་གིས་དམ་ཚིག་མ་བསྲུང་པའི་",
            "ལས་ངན་གྱི་འབྲས་བུ་རང་ལ་",
            "འཁོར་བའམ་སྨིན་པ་ཡིན་པས། ",
            "ད་ནི་དཀོན་མཆོག་གསུམ་ལ་སྐྱབས་སུ་འགྲོ་བའི་རྗེས་ཐོག་ཏུ་",
            "འདིའི་དམ་ཚིག་སྐྱབས་འགྲོའི་",
            "བསླབ་བྱ་ཚུལ་བཞིན་སྲུང་དགོས་པ་དང༌། ",
            "དེ་བཞིན་བྱང་སྡོམ་ཞུས་རྗེས་",
            "དེའི་དམ་ཚིག་བྱང་ཆུབ་སེམས་དཔའི་བསླབ་བྱ་རྣམས་ཉམས་སུ་ལེན་དགོས་པ་དང༌། ",
            "དེ་བཞིན་སྔགས་དང་དཀྱིལ་འཁོར་ལ་བརྟེན་པའི་",
            "དམ་ཚིག་རྣམས་ཀྱང་ཡང་དག་པར་སྲུང་དགོས་སོ།།",
            ""
        ],
        [
            "དམ་ཚིག་ཅེས་པ་མདོར་བསྡུས་ན་",
            "དྲང་པོ་དང་བདེན་པ་བྱེད་དགོས་པ་བསྟན་པ་ཡིན་ནོ།། ",
            "འདོད་པ་ཆེ་ལ་",
            "འབྱོར་པས་འཕོངས་པའི་ཚེ། །",
            " སྦྱིན་དང་དཀོན་མཆོག་མཆོད་པ་མ་བགྱིས་པས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་མཆོད་སྦྱིན་དག་ལ་བརྩོན་པར་བྱ།། ",
            "ཞེས་པ་།",
            "འཁོར་ལོས་བསྒྱུར་པའི་རྒྱལ་པོ་ལྟ་བུ་ཞིག་ཏུ་འགྱུར་ན་",
            ""
        ],
        [
            "སྙམ་པའི་འདོད་པ་ཆེ་བ་ཡོད་ཀྱང༌། ",
            "རེ་བ་བཞིན་ཏུ་གྲུབ་མི་ཐུབ་པའི་ཕོངས་པ་བྱུང་བ་ནི། ",
            "མར་ངན་སློང་ལ་སྦྱིན་པ་དང༌། ",
            "ཡར་དཀོན་མཆོག་ལ་མཆོད་པ་མ་བགྱིས་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་རང་ལ་རྒྱུ་རྫས་ལ་སོགས་པ་ཅི་མཆིས་པ་",
            "འདི་དག་དོན་ལྡན་དུ་གྱུར་པའི་སླད་དུ་",
            "མཆོད་སྦྱིན་ལས་ལ་བརྩོན་པར་བྱའོ།།",
            "སྐྱེ་གཟུགས་ངན་ཏེ་འཁོར་གྱིས་བརྙས་པའི་ཚེ། །",
            " སྐུ་གཟུགས་ངན་བཞེངས་ཁོང་ཁྲོས་དཀྲུགས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་ལྷ་བཞེངས་ངང་རྒྱུད་རིང་བར་བྱ།། ",
            "ཞེས་པ་།",
            "སྤྱིར་མི་མདོག་ངན་དང་ཁྱད་པར་དུའང་",
            "གང་ཟག་འགའ་ཞིག་ཕར་མཐོང་བ་ཙམ་གྱིས་",
            "ཡིད་དུ་མི་འོང་ཞིང་སྡང་བའི་ཡུལ་དུ་ངང་གིས་གྱུར་ཏེ་",
            "འཁོར་གྱིས་བརྙས་པ་ནི། ",
            "སྔོན་རང་གི་རྒྱུད་ལ་ཁོང་ཁྲོ་ཤེད་ཆེན་པོ་ཡོད་པ་དང༌། ",
            "དེ་བཞིན་ལྷའི་སྐུ་གཟུགས་བཞེང་པའི་ཚེ་",
            "ཞལ་ཕྱག་ཀྱོག་སོང་བ་དང༌། ",
            "སྐུ་གཟུགས་ཀྱི་ཚད་མ་མཉམ་པ་བཞེངས་པ་",
            "ལ་སོགས་པའི་ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་ལྷ་དང་དཀྱིལ་འཁོར་བཞེངས་པ་",
            "དེའང་མཛེས་ཤིང་ཡིད་དུ་འོང་བ། ",
            "བལྟ་ན་"
        ],
        [
            "མི་སྡུག་པ་མེད་པ། ",
            "དེར་གསེར་དངུལ་ལ་སོགས་པའི་",
            "རྒྱུ་རྫས་འཕངས་མེད་དུ་གཏོང་ནུས་པ་ཞིག་དགོས་སོ།།",
            "གང་ལྟར་བྱས་ཀྱང་ཆགས་སྡང་འཁྲུགས་པའི་ཚེ། །",
            " མ་རུངས་རྒྱུད་ངན་རེངས་སུ་བཅུག་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་ང་ཁྱོད་དྲུང་ནས་དབྱུང་བར་བྱ།། ",
            "ཞེས་པ་།",
            "གང་ལྟར་བྱས་ཀྱང་ཆགས་སྡང་གི་རྟོག་པ་སྐྱེས་པ་ནི། ",
            "མ་རུང་པའི་རྒྱུད་ངན་འཁོར་བའི་རྩ་བ་བདག་འཛིན་གྱི་",
            "རྟོག་པ་ཁོག་ཏུ་ཞུགས་པར་བརྟེན་ཆགས་སྡང་གི་རྟོག་པ་སྐྱེས་པས། ",
            "རེངས་སུ་བཅུག་པ་སྟེ་ཆོས་བསྒྲུབ་ཀྱང་",
            "ཆོས་དེས་རྒྱུད་བཏུལ་མི་ཐུབ་པའི་ཐོག་ཏུ་",
            "རྐྱེན་ངན་ཏུ་འགྲོ་བའི་ཉེན་ཁ་།",
            "དེ་ལྟ་བུའི་མ་རུང་པའི་རྒྱུད་ངན་རེངས་སུ་བཅུག་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་ངར་འཛིན་གྱི་རྟོག་པ་ཅི་ནས་ཀྱང་སྤང་བར་བྱའོ།།",
            ""
        ],
        [
            "སྒྲུབ་པ་གང་བྱས་དམིགས་སུ་མ་སོང་ཚེ། །",
            " ལྟ་བ་ངན་པ་ཁོག་ཏུ་ཞུགས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་ཅི་བྱེད་གཞན་དོན་ཉིད་དུ་བྱ།། ",
            "ཞེས་པ་།",
            "སྒྲུབ་པ་ཉམས་ལེན་གང་བྱས་ཀྱང་",
            "དེ་དག་གནད་དུ་མ་སོང་བའམ་",
            "ཡང་དག་པར་མ་སོང་བའི་རྒྱུ་མཚན་ཅི་ཞེ་།",
            "བྱང་ཆུབ་སེམས་དཔའི་ལྟ་སྒོམ་སྤྱོད་གསུམ་དང་",
            "འགལ་བའི་ལྟ་བ་ངན་པ་ཁོག་ཏུ་ཞུགས་པའམ་",
            "རང་གི་རྒྱུད་ལ་བཅངས་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་ལུས་ངག་ཡིད་གསུམ་གྱི་སྤྱོད་པ་ཅི་བྱས་ཀྱང་",
            "གཞན་དོན་ཁོ་ན་ཉིད་དུ་བསྒྲུབ་པར་བྱའོ།།",
            "དགེ་སྦྱོར་བྱས་ཀྱང་རང་རྒྱུད་མ་ཐུལ་ཚེ། །",
            " ཚེ་འདིའི་ཆེ་ཐབས་དང་དུ་བླངས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།།",
            ""
        ],
        [
            "ད་ནི་ཐར་པ་འདོད་ལ་བསྒྲིམ་པར་བྱ།། ",
            "ཞེས་པ་།",
            "ཆོས་ཐོས་བསམ་སྒོམ་གསུམ་ལ་སོགས་པའི་",
            "དགེ་སྦྱོར་བྱས་ཀྱང་རང་རྒྱུད་མི་འཐུལ་བའི་རྒྱུ་མཚན་ཅི་ཞེ་།",
            "སྤྱིར་ཀུན་སློང་ནོར་བ་དང༌། ",
            "བྱེ་བྲག་ཏུ་ཆོས་སྒྲུབ་པ་ནི་ཚེ་འདིའི་ཆེ་ཐབས་ཐོབ་གོ་གནས་དང༌། ",
            "མིང་སྙན་གྲགས་དང༌། ",
            "རྒྱུ་ལོངས་སྤྱོད་ལ་སོགས་པ་ཐོབ་པར་དམིགས་ཏེ་",
            "བསྒྲུབས་པའི་ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་སྡུག་བསྔལ་ལས་ཐར་པའི་",
            "ཐར་པ་འདོད་པ་ལ་བསྒྲིམ་པར་བྱའོ།།",
            "འདུན་མ་དག་ལ་བརྟགས་ཤིང་འགྱོད་པའི་ཚེ། །",
            " ཁྲེལ་མེད་གསར་འགྲོགས་མཐོ་ཁ་འགྲིམས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།།",
            ""
        ],
        [
            "ད་ནི་གང་ལའང་འགྲོགས་ལུགས་གཟབ་པར་བྱ།། ",
            "ཞེས་པ་།",
            "ཆོས་གང་སྒྲུབ་པའི་སྔོན་དུ་འདུན་པའམ་ཀུན་སློང་ལ་",
            "བརྟགས་ཤིང་དཔྱད་པས་འགྱོད་པ་བྱུང་བ་ནི། ",
            "ཁྲེལ་མེད་པ་དང༌། ",
            "དེ་བཞིན་གསར་གྲོགས་ཞེས་པ་ནི། ",
            "གང་ཟག་འགའ་ཞིག་ཐུག་མ་ཐག་ཏུ་",
            "ངོ་ཤེས་སུ་གྱུར་ནས་འདྲིས་བསྡད་པ་ལྟ་བུ་ཞིག་",
            "ལ་རྒྱུན་ནི་སྐྱོང་མི་ཐུབ་པ་དེ་དང༌། ",
            "མཐོ་ཁ་འགྲིམས་པ་ཞེས་པ་ནི། ",
            "སྐྱབས་འགྲོ་དང༌། ",
            "ལས་འབྲས་དང༌། ",
            "བདེན་བཞིའི་རྣམ་བཞག་ཉམས་སུ་",
            "མི་ལེན་པར་ཕྱག་རྫོགས་དང༌། ",
            "སྔགས་བླ་མེད་རྒྱུད་ལ་སོགས་པ་ཁོ་ནར་",
            "བཤད་པའི་ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་ལུས་ཀྱི་འགྲོ་ལུགས་དང་ངག་གི་",
            "སྨྲ་བརྗོད་ལ་སོགས་པའི་སྤྱོད་ལམ་གང་གི་",
            "སྐབས་སུ་ཡང་གཞན་དང་འགྲོགས་པའི་",
            "ཚེ་འགྲོ་ལུགས་གཟབ་པ་སྟེ་གཞན་གྱི་",
            "སྐྱོན་རྣམས་མ་འགོས་པ་ཞིག་དགོས་སོ།། ",
            "གཞན་གྱི་མུག་སྐྱོས་རང་ཉིད་བསླུས་པའི་ཚེ། །",
            " རང་འདོད་ང་རྒྱལ་ལྟོགས་འདོད་ཆེས་པ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་གང་ལའང་མངོན་མཚན་ཆུང་བར་བྱ།།",
            ""
        ],
        [
            "ཞེས་པ་།",
            "གཞན་གྱི་སྤྱོད་པ་ལ་བརྟེན་ནས་",
            "རང་ཉིད་ཡིད་མུག་པའམ་སྐྱོ་བའི་རྒྱུ་རུ་ཕྱིན་པ་",
            "འདིའི་སྟེང་ནས་གཞན་གྱིས་རང་ལ་གཏམ་སྙན་པོ་སོགས་ཀྱི་སྒོ་ནས་",
            "བསླུ་བའི་རྒྱུ་ནི་སྔོན་རང་ཉིད་རང་འདོད་ཆེ་བ་དང༌། ",
            "ང་རྒྱལ་ཆེ་བ་དང༌། ",
            "ལྟོག་འདོད་ཆེ་བ་སྟེ་ཚིམས་རྒྱུ་མེད་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་ལུས་ངག་ཡིད་གསུམ་གྱིས་",
            "ཆོས་གང་སྒྲུབ་ཀྱང་མངོན་མཚན་ཆུང་ལ་",
            "ཆོད་ཆེ་བ་སྟེ་གཞན་གྱི་མཐོང་ཐོས་མེད་པའི་",
            "ལུས་དབེན་པའི་རི་ལ་བསྡད་ཅིང་ངག་སྨྲ་བ་ཉུང་བར་བྱས་ནས་",
            "ཡིད་བྱང་ཆུབ་ཀྱི་སེམས་ཁོ་ནར་སྒོམ་དགོས་སོ།། ",
            "ཉན་བཤད་ཆགས་སྡང་གཡོས་སུ་སོང་བའི་ཚེ། །",
            " བདུད་ཀྱི་སྐྱོན་རྣམས་སྙིང་ལ་མ་བསམས་པས། །",
            " ལས་ངན་མཚོན་ཆ་རང་ལ་འཁོར་བ་ཡིན།།",
            ""
        ],
        [
            "ད་ནི་འགལ་རྐྱེན་བརྟགས་ནས་སྤང་བར་བྱ།། ",
            "ཞེས་པ་།",
            "ཆོས་ཉན་པ་དང༌། ",
            "བཤད་པ་དང༌། ",
            "སྒོམ་པ་ཐམས་ཅད་ཆགས་སྡང་འཇོམས་པའི་",
            "རྒྱུ་རུ་མ་སོང་བར་གཡོས་སུ་སོང་བ་སྟེ་",
            "ཆགས་སྡང་སྐྱེ་བའི་རྐྱེན་དུ་སོང་བ་ནི། ",
            "ཆགས་སོགས་ཉོན་མོངས་པའི་",
            "བདུད་ཀྱི་སྐྱོན་རྣམས་སྙིང་ལ་མ་བསམ་པའི་",
            "ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་དམ་ཆོས་སྒྲུབ་པའི་འགལ་རྐྱེན་མི་མཐུན་པའི་",
            "ཕྱོགས་གང་ཡིན་ཐམས་ཅད་སྐབས་འགར་མཐུན་རྐྱེན་ལྟ་བུར་",
            "མཐོང་བའི་ཉེན་ཁ་ཡོད་པས་ན་བརྟགས་ཤིང་",
            "དཔྱད་པའི་ཤེས་རབ་ཀྱིས་བརྟགས་ནས་",
            "སྤང་བར་བྱའོ།།",
            "བཟང་བྱས་ཐམས་ཅད་ངན་དུ་སོང་བ་ནི། །",
            " དྲིན་ལས་ཐམས་ཅད་ལོག་པར་གཞལ་བ་ཡིས། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་དྲིན་ལན་སྤྱི་བོས་བླང་བར་བྱ།།",
            ""
        ],
        [
            "ཞེས་པ་།",
            "ཕར་ཕན་བཏགས་པ་དང༌། ",
            "བསྟོད་པ་ཕུལ་བ་ལ་སོགས་པའི་བཟང་བྱས་ཀྱི་",
            "ལན་དུ་ཚུར་གནོད་པ་སྐྱེལ་བ་དང༌། ",
            "སྐྱོན་བརྗོད་པ་ལ་སོགས་པའི་",
            "ངན་བྱས་སྣ་ཚོགས་བྱུང་བ་ནི། ",
            "ཚེ་རབས་སྔོན་མ་རྣམས་སུ་གཞན་ལ་",
            "དྲིན་ལན་ལོག་པར་བཅལ་པའི་ལས་",
            "ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་ཚུར་ཇི་ཙམ་གྱིས་གནོད་པ་སྐྱེལ་ཡང་",
            "དེ་ཙམ་གྱིས་ཆོས་སྒྲུབ་པའི་མཐུན་རྐྱེན་དུ་",
            "བསམ་སྟེ་ཕར་ངན་ལན་མི་བྱེད་པའི་",
            "ཐོག་ཏུ་སྤྱི་བོར་བླང་བར་།",
            "མདོར་ན་རང་ལ་བདེ་སྐྱིད་ཕུན་སུམ་ཚོགས་པའི་",
            "ཚེ་སྐྱིད་ཐེག་པའི་སྒོ་ནས་ཆོས་མི་ཤོར་བ་དང༌། ",
            "དེ་བཞིན་སྡུག་བསྔལ་བཟོད་དུ་མེད་པ་བྱུང་པའི་",
            "ཚེ་སྡུག་ཐེག་པའི་སྒོ་ནས་ཆོས་མི་ཤོར་བར་",
            "བྱས་ནས་སྐྱིད་ཐེག་སྡུག་ཐེག་གིས་",
            "ཆོས་མཐར་ཕྱིན་པར་བྱའོ།།",
            "མདོར་ན་མི་འདོད་ཐོག་ཏུ་བབ་པ་རྣམས། །",
            " མགར་བ་རང་གི་རལ་གྲིས་བསད་པ་ལྟར། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་སྡིག་པའི་ལས་ལ་བག་ཡོད་བྱ།།",
            ""
        ],
        [
            "ཞེས་པ་།",
            "རང་གིས་བྱ་བ་ངན་པ་སྒྲུབ་ཀྱང་རུང་མ་སྒྲུབ་ཀྱང་རུང༌། ",
            "དེ་བཞིན་རང་ལ་སྐྱོན་ཡོད་ཀྱང་རུང་མེད་ཀྱང་རུང༌། ",
            "རྣམ་པ་ཀུན་ཏུ་གཞན་གྱིས་སྐུར་བ་འདེབས་པ་ལ་སོགས་པའི་",
            "མི་འདོད་པ་ཐམས་ཅད་ཐོག་ཏུ་བབ་ཡོང་བ་ནི། ",
            "མགར་བ་རང་གིས་བཟོས་པའི་རལ་གྲིས་རང་བསད་པའི་དཔེ་ལྟར་",
            "ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་སྡིག་པའི་ལས་རྣམས་འཆི་བ་སྲོག་ལ་བབ་ཀྱང་སྤང་བར་བྱའོ།།",
            "ངན་སོང་གནས་སུ་སྡུག་བསྔལ་མྱོང་བ་ཡང༌། །",
            " མདའ་མཁན་རང་གི་མདའ་ཡིས་བསད་པ་ལྟར། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "དེ་བས་སྡིག་པའི་ལས་ལ་བག་ཡོད་བྱ།། ",
            "ཞེས་པ་།",
            "ངན་སོང་གསུམ་གྱི་གནས་སུ་སྡུག་བསྔལ་དོས་དྲག་ལ་",
            "ཡུན་རིང་བ་བར་ཆད་མེད་པ་མྱོང་དགོས་པ་ནི་",
            "རང་གིས་བཟོས་པའི་མདའ་ཡིས་རང་བསད་པའི་དཔེ་ལྟར་",
            "ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་འབྲས་བུ་སྡུག་བསྔལ་མི་འདོད་པ་བཞིན་དུ་",
            "རྒྱུ་སྡིག་པའི་ལས་ཀུན་ཅི་ནས་ཀྱང་སྤང་བར་བྱའོ།།",
            ""
        ],
        [
            "ཁྱིམ་གྱི་སྡུག་བསྔལ་ཐོག་ཏུ་བབས་པ་ཡང༌། །",
            " བསྐྱངས་པའི་བུ་ཚས་ཕ་མ་བསད་པ་ལྟར། །",
            " ལས་ངན་མཚོན་ཆ་རང་ལ་འཁོར་བ་ཡིན།། ",
            "ད་ནི་རྟག་པར་རབ་ཏུ་བྱུང་བར་རིགས། །",
            " ཞེས་པ་།",
            "སྐྱེ་རྒ་ན་འཆིའི་སྡུག་བསྔལ་ཐམས་ཅད་མི་འདོད་ཀྱང་",
            "ཐོག་ཏུ་བབ་པ་དེའང་བསྐྱངས་པའི་བུ་དང་",
            "ཚ་བོ་ལ་སོགས་པས་རང་གི་ཕ་མ་བསད་པའི་",
            "དཔེ་ལྟར་ལས་ངན་མཚོན་ཆ་རང་ལ་འཁོར་བ་ཡིན་པས། ",
            "ད་ནི་རྟག་ཏུ་ཁྱིམ་ནས་ཁྱིམ་མེད་པར་རབ་ཏུ་བྱུང་དགོས་སོ།།",
            "དེ་ཡང་སྐྲ་བཞར། ",
            "གོས་བསྒྱུར་བ་ལ་སོགས་པ་མ་བྱས་ཀྱང་",
            "བཅོམ་ལྡན་འདས་ཀྱི་ཆོས་ནས་གསུངས་པའི་",
            "ལྟ་སྒོམ་སྤྱོད་གསུམ་ཡང་དག་པ་ཉམས་སུ་ལེན་ནུས་ན་",
            "དོན་དམ་པའི་དགེ་སློང་ཡིན་པ་དང༌། ",
            "མདོར་ན་དངོས་པོ་གང་ལ་ཡང་མ་ཆགས་མ་ཞེན་པར་",
            "འདོད་པ་ཆུང་ལ་ཆོག་ཤེས་པ་ཅན་ཞིག་བྱུང་ན་",
            ""
        ],
        [
            "རབ་ཏུ་བྱུང་བ་ཡང་དེ་ག་ཡིན་ནོ།། ",
            "དེ་ལྟར་ལགས་པས་དགྲ་བོ་བདག་གིས་ཟིན།། ",
            "འཇབས་ནས་བསླུ་བའི་ཆོམ་རྐུན་བདག་གིས་ཟིན།། ",
            "རང་དུ་བརྫུས་ནས་བསླུ་བའི་ཟོག་པོ་ནི། །",
            " ཨེ་མ་བདག་འཛིན་འདི་ཡིན་ཐེ་ཚོམ་མེད།། ",
            "ད་ནི་ལས་ཀྱི་མཚོན་ཆ་ཀླད་ལ་།",
            "ཁྲོས་པའི་ཚུལ་གྱིས་ལན་གསུམ་ཀླད་ལ་བསྐོར།།",
            ""
        ],
        [
            "བདེན་གཉིས་ཞབས་བགྲད་ཐབས་ཤེས་སྤྱན་མིག་གདངས། །",
            " སྟོབས་བཞིའི་མཆེ་བ་གཙིགས་པ་དགྲ་ལ་བསྣུན། །",
            " ཞེས་པ་།",
            "གོང་དུ་གསུངས་པའི་རྒྱུ་མཚན་དེ་ལྟར་ལགས་པས་",
            "བདག་གི་ཤེས་རབ་ཀྱི་སྟོབས་ཀྱིས་",
            "བདག་འཛིན་གྱི་དགྲ་བོ་འདི་ངོས་ཟིན། ",
            "ཆགས་སོགས་ཉོན་མོངས་པ་དེ་དག་བདག་ཅག་ལ་ཆོམ་རྐུན་ལྟ་བུས་",
            "འཇབས་ནས་བསླུས་པ་ཡིན་པས། ",
            "ད་ལན་དལ་འབྱོར་བཅོ་བརྒྱད་དང་ལྡན་པའི་མི་ལུས་།",
            "སངས་རྒྱས་ཀྱི་བསྟན་པ་དང་མཇལ། ",
            "དགེ་བའི་བཤེས་གཉེན་གྱི་གདམས་ངག་ཐོས་ནས་",
            "ཉོན་མོངས་པའི་དགྲ་བོ་དེ་ཡང་བདག་གིས་ཟིན་ཐུབ་པ་དང༌། ",
            "རང་གིས་རང་ཉིད་དུ་བརྫུས་ནས་རང་དང་འདྲ་བའི་ངོ་གདོང་དང༌། ",
            "སྤྱོད་ལམ་དང༌། ",
            "རྣམ་འགྱུར་དང༌། ",
            "མཚན་ཉིད་བསྟན་ནས་",
            "བསླུ་བའི་ཟོག་པོ་ནི་བདག་འཛིན་འདི་ཡིན་མིན་ལ་",
            "ཐེ་ཚོམ་མེད་པས། ",
            "རང་གི་ཉམས་ལེན་བྱེད་པའི་ཚེ་ལས་ཀྱི་",
            "མཚོན་ཆ་ཀླད་ལ་བསྐོར་བ་སྟེ་",
            "རང་གིས་ལས་གང་བསགས་ཟིན་པ་ཐམས་ཅད་སྐྱེ་བ་ཕྱི་མ་དང༌། ",
            "ལན་གྲངས་གཞན་དུ་མི་མྱོང་བའི་ཆེད་དུ་",
            "ཚེ་འདི་ལ་སྨིན་པར་བྱེད་དགོས་སོ།།",
            ""
        ],
        [
            "དེ་ཐམས་ཅད་ཀྱང་ལྷ་ཁྲོ་བོ་ལ་དཔེ་བཞག་པའི་",
            "ཕྱིར་ན་ཤེས་རབ་དྲག་ཏུ་་ཁྲོས་པའི་",
            "ཚུལ་གྱིས་ལན་གསུམ་བདག་འཛིན་ཀླད་ལ་།",
            "ཞབས་བགྲད་པ་ནི་བདེན་པ་གཉིས་དང༌། ",
            "སྤྱན་ཟུང་ནི་ཐབས་ཤེས་གཉིས་དང༌། ",
            "མཆེ་བ་བཞི་གཙིགས་པ་ནི་སྟོབས་བཞི་ཡིན་པས་",
            "དེས་བདག་འཛིན་གྱི་དགྲ་བོ་ལ་བསྣུན་དགོས་སོ།། ",
            "དགྲ་བོ་གཟིར་བའི་རིག་སྔགས་རྒྱལ་པོ་ལ།། ",
            "འཁོར་བའི་ནགས་སུ་རང་དབང་མ་མཆིས་པར། །",
            " ལས་ཀྱི་མཚོན་ཆ་ཐོགས་ནས་རྒྱུག་བྱེད་པ། །",
            " བདག་འཛིན་འགོང་པོ་ཞེས་པའི་གདུག་རྩུབ་ཅན། །",
            " རང་གཞན་འཕུང་དུ་འཇུག་པའི་དམ་ཉམས་ཁུག། ",
            "ཞེས་པ་།",
            ""
        ],
        [
            "བདག་དགྲ་བོ་གཟིར་བའི་རིགས་སྔགས་རྒྱལ་པོ་ཡང་",
            "འཁོར་བའི་གནས་སུ་རང་དབང་མེད་པར་རྒྱུག་དགོས་པ་དང༌། ",
            "ལས་ཀྱི་མཚོན་ཆ་ཐམས་ཅད་རང་གི་ཐོག་ཏུ་",
            "སྨིན་དགོས་པ་ནི་སུས་བཟོས་པ་ཡིན་ནམ་ཞེ་།",
            "བདག་འཛིན་འགོང་པོ་ཞེས་པའི་",
            "འདྲེ་གདུག་རྩུབ་ཅན་གྱི་བཟོས་པ་ཡིན་པས། ",
            "རང་གཞན་ཕུང་དུ་འཇུག་པའི་",
            "བདག་འཛིན་དམ་ཉམས་འདི་ཁུག་ཅིག",
            "ཁུག་ཅིག་ཁུག་ཅིག་ཁྲོ་བོ་གཤིན་རྗེ་གཤེད། །",
            " རྒྱོབ་ཅིག་རྒྱོབ་ཅིག་དགྲ་བདག་སྙིང་ལ་བསྣུན། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམས། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཧཱུྃ་ཧཱུྃ་ཡི་དམ་ཆེན་པོ་རྫུ་འཕྲུལ་བསྐྱེད།། ",
            "ཛཿཛཿདགྲ་བོ་འདི་ནི་དམ་ལ་ཐོགས།། ",
            "ཕཊ་ཕཊ་འཆིང་བ་ཐམས་ཅད་བསྒྲལ་དུ་གསོལ།། ",
            "བཤིག་བཤིག་འཛིན་པའི་མདུད་པ་བཅད་དུ་གསོལ།།",
            ""
        ],
        [
            "ཚུར་བྱོན་ཡི་དམ་ཁྲོ་བོ་གཤིན་རྗེ་གཤེད། །",
            " འཁོར་བར་ལས་ཀྱི་འདམ་རྫབ་སྦྱོར་བ་ཡིས། །",
            " ལས་དང་ཉོན་མོངས་དུག་ལྔའི་རྐྱལ་པ་འདི། །",
            " ད་ལྟ་ཉིད་དུ་ཤག་ཤག་དབྲལ་དུ་གསོལ།། ",
            "ཞེས་པ་།",
            "ནམ་རྒྱུན་ཆོ་ག་དྲག་པོའི་རིགས་གསུངས་པའི་སྐབས་སུ་",
            "དམིགས་བྱེད་ཀྱི་ཡུལ་དགྲ་བོའི་ལིངྒ་ཞིག་བཟོས་ནས་",
            "ལྕགས་ཀྱུ་ཞགས་པ་ལྕགས་སྒྲོགས་དྲིལ་བུ་ལ་སོགས་པས་བཅིངས་པ་དང༌། ",
            "བསྣུན་པ་ལ་སོགས་པའི་ལས་བྱེད་ཀྱི་ཡོད་པ་དང༌། ",
            "སྐབས་འདིར་བདག་འཛིན་རྟོག་པའི་དགྲ་བོ་འདིའི་མགོ་ལ་",
            "བསྣུན་པ་ལ་སོགས་པའི་ལས་བྱེད་པ་།",
            "དེ་ཡང་ཁུག་ཅིག་ཁུག་ཅིག་བདག་འཛིན་དགྲ་བོ་ཁུག་ཅིག",
            "སྟོང་ཉིད་རྟོགས་པའི་ཤེས་རབ་དང་དམིགས་པ་མེད་པའི་",
            "སྙིང་རྗེ་ཆེན་པོ་ཟུང་དུ་འཇུག་པ་རྣམ་པར་སྟོན་པ་",
            "འཇམ་དཔལ་ཁྲོ་བོ་གཤིན་རྗེའི་གཤེད་ཀྱིས་རྒྱོབ་ཅིག་རྒྱོབ་ཅིག་བདག་འཛིན་དགྲ་བོ་སྙིང་ལ་བསྣུན། ",
            "ཕུང་བྱེད་རྟོག་པའི་བདག་འཛིན་དགྲ་བོའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་སྙིང་གི་སྟེང་དུ་མཱ་ར་ཡ། ",
            "དོན་དམ་གྱི་ཡི་དམ་ཆེན་པོ་སེམས་ཉིད་གནས་ལུགས་རྟོགས་པའི་",
            "ཤེས་རབ་ཀྱིས་བདག་འཛིན་དགྲ་བོ་འདི་དམ་ལ་།",
            ""
        ],
        [
            "ཕཊ་ཕཊ་ཀྱིས་འཆིང་བ་ཐམས་ཅད་བསྒྲལ་དུ་།",
            "ཤིག་ཤིག་བདག་ཏུ་འཛིན་པའི་",
            "འཛིན་པ་དམ་པོ་འདི་ཉིད་བཅད་དུ་།",
            "ཚུར་བྱོན་ཡི་དམ་ཁྲོ་བོ་སྟོང་ཉིད་རྟོགས་པའི་",
            "ཤེས་རབ་དང་དམིགས་པ་མེད་པའི་སྙིང་རྗེ་ཆེན་པོ་",
            "ཟུང་དུ་འཇུག་པ་རྣམ་པར་སྟོན་པ་",
            "འཇམ་དཔལ་གཤིན་རྗེའི་གཤེད་ཀྱིས་འཁོར་བར་",
            "ལས་ཀྱི་འདམ་རྫབ་སྦྱོར་བ་ཡི་ལས་དང་",
            "ཉོན་མོངས་དུག་ལྔའི་རྐྱལ་པ་འདི་ད་",
            "ལྟ་ཉིད་དུ་ཤིག་ཤིག་དབྲལ་དུ་།",
            "ངན་སོང་གསུམ་དུ་སྡུག་ལ་བསྐྱལ་གྱུར་ཀྱང༌། །",
            " བྲེད་མི་ཤེས་པར་རྒྱུ་ལ་རྒྱུག་པ་ཡི། ། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམས། །",
            " དགྲ་བདག་གཤེད་མའི་སྙིང་ལ་མཱ་ར་ཡ། ། ",
            "ཞེས་པ་།",
            "བདག་འཛིན་གྱིས་ངན་སོང་གསུམ་གྱི་",
            "སྡུག་བསྔལ་ལ་སྦྱོར་བར་བྱེད་ཀྱང་",
            "དེ་ལ་སྐྲག་མི་ཤེས་པ་དང༌། ",
            "དེ་ཡང་འཁོར་བ་ཐོག་མེད་ནས་",
            ""
        ],
        [
            "ད་ལྟའི་བར་ངན་སོང་གསུམ་དུ་གྲངས་ལས་འདས་པ་ཕྱིན་ཡོད་ཀྱང་",
            "འཇིགས་སྐྲག་མི་སྐྱེ་བར་སླར་ཡང་ལས་ཉོན་ལ་",
            "དམ་དུ་འཛིན་པ་ནི་བདག་འཛིན་གྱི་འགོང་པོ་ལ་གོམས་ཤིང་",
            "འདྲིས་པའི་སྟོབས་ཀྱིས་བྱུང་བ་ཡིན་པས། ",
            "དེ་ལྟ་བུར་ཕུང་བར་བྱེད་པའི་བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་ཏུ་འཛིན་པའི་སྙིང་ལ་མཱ་ར་ཡ། ",
            "སྐྱིད་འདོད་ཆེ་ལ་དེ་རྒྱུ་ཚོགས་མི་གསོག། ",
            "སྡུག་སྲན་ཆུང་ལ་འདོད་ནག་རྔམས་སེམས་ཆེ།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "སུ་ཡིན་ཀྱང་བདེ་བ་འདོད་པ་",
            "མ་གཏོགས་སྡུག་བསྔལ་འདོད་མཁན་ནི་།",
            ""
        ],
        [
            "བདེ་སྐྱིད་འདོད་ན་འདིའི་རྒྱུ་དགེ་བ་",
            "ཚོགས་གསག་སྒྲིབ་སྦྱོང་དགོས་པ་ལས་དེ་མི་།",
            "ཐར་པ་དང་ཐམས་ཅད་མཁྱེན་པའི་",
            "རྒྱུ་ཆོས་སྒྲུབ་པ་ལ་སྡུག་སྲན་ཆུང་ཞིང་",
            "དཀའ་བ་སྤྱད་མི་ཐུབ་པ་དང༌། ",
            "ངན་སོང་གི་རྒྱུ་ལས་ཉོན་གྲུབ་པ་ལ་",
            "སྡུག་སྲན་ཆེ་ཞིང་དཀའ་སྤྱད་ཐུབ་པའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམས། ",
            "དགྲ་བདག་གཤེད་མ་བདག་ཏུ་",
            "འཛིན་པའི་སྙིང་ལ་མཱ་ར་ཡ། ",
            "འདོད་ཐག་ཉེ་ལ་སྒྲུབ་ལ་བརྩོན་འགྲུས་ཆུང༌།།",
            ""
        ],
        [
            "བྱ་བྱེད་མང་ལ་",
            "གང་ཡང་མཐར་མི་འཁྱོལ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམས། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "འདོད་ཐག་ཉེ་བ་སྟེ་ཚེ་འདི་ལ་འཚང་རྒྱ་ན་བསམ་པ་དང༌། ",
            "དེ་བཞིན་ལོ་འདི་དང༌། ",
            "ཟླ་བ་འདི་དང༌། ",
            "ཉིན་མ་དེ་རིང་རང་འཚང་རྒྱ་ན་",
            "བསམ་པའི་འདོད་ཐག་ཤིན་ཏུ་ཉེ་ཡང༌། ",
            "དེ་སྒྲུབ་བྱེད་ཀྱི་རྒྱུ་དགེ་བ་སྒྲུབ་པ་ལ་ལེ་ལོ་དང་",
            "རྣམ་གཡེང་གི་དབང་དུ་སོང་བས་བརྩོན་འགྲུས་ཆུང་བ་དང༌། ",
            "སྤྲོས་མེད་ཀྱི་ཉམས་ལེན་ནི་བྱེད་མི་ཐུབ་ཅིང་",
            "སྤྲོས་བྱེད་ཀྱི་བྱ་བྱེད་མང་བ་ལ་དགའ་ཡང་སྤྲོས་པའི་",
            "ཉམས་ལེན་བྱེད་པའི་ཚེ་མཐར་འཁྱོལ་མི་ཐུབ་པ་",
            "དཔེར་ན་ཡི་དམ་གྱི་ལྷ་གཅིག་ཉམས་ལེན་བྱེད་ཀྱང་",
            "མཐར་འཁྱོལ་མི་ཐུབ་པའི་ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་ཏུ་འཛིན་པའི་སྙིང་ལ་མཱ་ར་ཡ། ",
            "གསར་འགྲོགས་ཆེ་ལ་ཁྲེལ་གཞུང་ཕྱི་ཐག་ཆུང༌།། ",
            "ལྟོ་འདུན་ཆེ་ལ་",
            "རྐུ་འཕྲོག་ཚོལ་ཁྲོ་རེམ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམས། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            ""
        ],
        [
            "གསར་འགྲོགས་ཆེན་པོ་ཡོད་པ་དང༌། ",
            "ཁྲེལ་གཞུང་མེད་པ་དང༌། ",
            "ཕྱི་ཐག་ཆུང་བ་སྟེ་འདྲིས་ཆེན་པོ་མེད་པ་",
            "དཔེར་ན་ཟླ་བ་གཅིག་ཙམ་མཉམ་དུ་",
            "གཤིབས་པས་ལམ་སང་དགྲ་བཟོས་པ་དང༌། ",
            "ཉམས་ལེན་བྱེད་པའི་ཚེ། ",
            "ཟླ་བ་གཅིག་ཙམ་བྱས་ནས་གཡུག་བཞག་པ་",
            "མ་གཏོགས་པ་རྒྱུན་སྐྱོང་མི་ཐུབ་པ་དང༌། ",
            "ལྟོ་འདུན་ཆེན་པོ་ཡོད་པ་དང༌། ",
            "གཞན་གྱི་ནོར་རྐུ་བ་དང༌། ",
            "འཕྲོག་པ་དང༌། ",
            "ཚོལ་བ་དང༌། ",
            "ཁོང་ཁྲོ་བ་ལ་རེམ་པོ་འམ་འཇོན་པོ་ཡོད་པའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་ཏུ་",
            "འཛིན་པའི་སྙིང་ལ་མཱ་ར་ཡ། ",
            "ཁ་གསག་གཞོགས་སློང་མཁས་ལ་ཞེ་མུག་ཆེ།། ",
            "བསྡུ་གསོག་རེམ་ལ་ཡོད་ཀྱང་སེར་སྣས་བཅིངས།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ཁ་གསགས་ཏེ་ཁ་སྙན་པོ་བཤད་ནས་",
            ""
        ],
        [
            "གཞན་གྱི་ནོར་ལེན་པ་དང༌། ",
            "གཞོག་སློང་སྟེ་",
            "སྐད་ཆ་བསྐོར་ནས་",
            "བཤད་པས་གཞན་གྱི་ནོར་འཕྲོག་པ་དང༌། ",
            "ཞེ་མུག་ཆེ་བ་།",
            "ཚིམ་རྒྱུ་གཏན་ནས་མེད་པ་རྒྱུ་ནོར་ལོངས་སྤྱོད་ལ་སོགས་པ་",
            "སྡུག་གསོག་བྱེད་པ་ལ་མཁས་པ་ཡོད་ཀྱང་",
            "གཞན་ལ་སྦྱིན་པ་ལ་སེར་སྣས་བཅིངས་བསྡད་པའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་ཏུ་འཛིན་པའི་སྙིང་ལ་མཱ་ར་ཡ། ",
            "ཀུན་ལ་བྱས་པ་ཆུང་ལ་སྡུག་ཡུས་ཆེ།། ",
            "རང་ལ་ཁྱེར་ཁ་མེད་པ་རྔམ་པོ་ཆེ།།",
            ""
        ],
        [
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ཀུན་ལ་བྱས་པ་ཆུང་བ་སྟེ་གཞན་ལ་",
            "ཕན་བཏགས་མི་ཐུབ་པ་ཐ་ན་",
            "སྒོར་གཅིག་བརྒྱ་ཞིག་སྦྱིན་པ་ལ་ཡང་ལག་འདར་བ་དང༌། ",
            "སྡུག་ཡུས་ཆེ་བ་སྟེ་རང་གིས་བྱས་པའི་",
            "ལས་འདིར་ཡུས་ཡང་ཡང་བཤད་པ་དང༌། ",
            "རང་ལ་ཁྱེར་ཁ་མེད་པ་སྟེ་རང་གིས་བྱས་པའི་",
            "ལས་ལ་འབྲས་བུ་བཟང་པོ་ཞིག་བསྟན་རྒྱུ་མེད་པ་དང༌། ",
            "འདོད་རྒྱུ་ལ་ནི་ཆ་ཚང་ཐོབ་ན་",
            "བསམ་པའི་རྔམ་པོ་ཆེན་པོ་ཡོད་པ་དེ་འདྲ་བའི་",
            "ཕུང་བྱེད་རྟོག་པ་བདག་ཏུ་འཛིན་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་ཏུ་",
            "འཛིན་པའི་སྙིང་ལ་མཱ་ར་ཡ། ",
            "སློབ་དཔོན་མང་ལ་དམ་ཚིག་ཁུར་ཤེས་ཆུང༌།། ",
            "སློབ་མ་མང་ལ་ཕན་འདོགས་སྐྱོང་རན་ཆུང༌།།",
            ""
        ],
        [
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "སློབ་དཔོན་དགེ་བའི་བཤེས་གཉེན་མང་པོ་བསྟེན་མྱོང་ན་ཡང་",
            "དམ་ཚིག་ནི་སྲུང་མི་ནུས་པ་།",
            "དཔེར་ན། ",
            "སྔོན་ཁོང་ངའི་བླ་མར་བསྟེན་མྱོང་ཡང་",
            "ད་ལྟ་ཁོང་དང་ང་གཉིས་འཆམ་མཐུན་མེད་ཅེས་ཟེར་མཁན་ནི་ཤིན་ཏུ་མང་བ་དང༌། ",
            "དེ་བཞིན་རང་གི་སློབ་མ་ནི་ཤིན་ཏུ་མང་བ་ཞིག་ལ་",
            "དེ་ལ་ཕན་འདོགས་པ་སྐྱོང་དྲིན་ཆུང་བ་སྟེ་",
            "དཔེར་ན་བླ་མས་སློབ་མ་ལ་གང་ལ་གང་འདུལ་གྱི་ཆོས་བཤད་པའི་",
            "ཐོག་ནས་སློབ་མའི་རྒྱུད་འདུལ་བར་བྱེད་པ་དང༌། ",
            "དེའི་རྒྱུད་ལ་ཡོན་ཏན་འཕེལ་བར་བྱེད་པ་",
            "ལ་སོགས་པའི་སྒོ་ནས་ཕན་འདོགས་དགོས་པ་ལས་",
            "དེ་ལྟར་མ་བཏགས་པའི་ཕུང་བྱེད་རྟོག་པ་བདག་ཏུ་འཛིན་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྣམ་པར་རྟོག་པའི་སྙིང་ལ་མཱ་ར་ཡ། ",
            "ཁས་བླངས་ཆེ་ལ་",
            "ཕན་པའི་ཉམས་ལེན་ཆུང༌།། ",
            "སྙན་པ་ཆེ་ལ་བརྟགས་ན་",
            ""
        ],
        [
            "ལྷ་འདྲེས་ཁྲེལ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "སྡོམ་པ་གསུམ་གྱི་ཉམས་ལེན་གྱི་",
            "རྣམ་གྲངས་མང་པོ་ཞིག་ཁས་བླངས་ཀྱང་ཉམས་",
            "ལེན་གྱི་ཐོག་ཏུ་དེ་ཙམ་གྱིས་ཕྱིན་མ་ཐུབ་པ་དང༌། ",
            "སྙན་པ་ཆེ་བ་།",
            "ཁོ་ཆོས་ཐོས་པ་དང་བསམ་པ་དང་",
            "སྒོམ་པ་རྒྱ་ཆེ་བ་དེ་འདྲ་བ་ཞིག་བྱས་ཡོད་རེད་ཅེས་",
            "སྙན་གྲགས་ཆེ་ཡང་དེར་བརྟགས་ན་",
            "ལྷ་འདྲེས་ཀྱང་ཁྲེལ་དགོས་པའི་རྒྱུ་མཚན་ནི་",
            "དོན་དུ་ཉམས་ལེན་ཡང་དག་པ་མ་བྱས་པའི་རྟགས་།",
            "དེ་འདྲ་བའི་ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "ཐོས་རྒྱ་ཆུང་ལ་སྟོང་སྐད་རྦད་ཁམ་ཆེ།། ",
            "ལུང་བརྒྱ་ཆུང་ལ་མི་རྟོག་དགུ་ལ་།",
            ""
        ],
        [
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "འགའ་ཤས་ཞིག་དམ་པའི་ཆོས་ཀྱི་ཐོས་རྒྱ་ཆུང་ལ་",
            "སྟོང་སྐད་རྦད་ཁམ་ཆེ་བ་སྟེ་",
            "རྒྱལ་བའི་བཀའ་འགྱུར་རིན་པོ་ཆེ་ཡང་",
            "བློ་ལ་འགྲོ་ཡི་ཡོད་མདོག་བསྟན་པ་དང༌། ",
            "ལུང་རྒྱ་ཆུང་བ་སྟེ་ལུང་གི་རྣམ་གྲངས་ཐམས་ཅད་བློ་ལ་ངེས་པ་མེད་པ་ཞིག་ལ་",
            "མི་རྟོག་དགུ་ལ་རྟོག་པ་སྟེ་",
            "འགྲེལ་བཤད་མི་རྒྱབ་དགུ་རྒྱབ་རྒྱབ་པའི་ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་ཏུ་འཛིན་པའི་སྙིང་ལ་མཱ་ར་ཡ། ",
            "འཁོར་གཡོག་མང་ལ་འཁུར་མཁན་སུ་ཡང་མེད།། ",
            "དཔོན་པོ་མང་ལ་རྒྱབ་བརྟེན་མགོན་དང་བྲལ།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "རང་ལ་འཁོར་གཡོག་མང་པོ་ཞིག་ཡོད་ཀྱང་",
            "མར་བཤད་པའི་ཚེ་ཉན་མཁན་ནི་སུ་ཡང་མེད་པ་དང༌། ",
            "རང་ལ་དཔོན་པོ་མང་པོ་ཞིག་ཡོད་ཀྱང་",
            "དཀའ་ངལ་འཕྲད་ཚེ་རྒྱབ་བརྟེན་ནི་སུ་ཡང་མེད་པ་དང༌། ",
            "དེ་ལྟར་འབྱུང་བྱེད་ཀྱི་རྒྱུ་ནི་",
            "རང་གི་བདག་འཛིན་གྱི་རྟོག་པ་དེ་ཡིན་པས། ",
            "འདིའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "གོ་ས་མཐོ་ལ་"
        ],
        [
            "ཡོན་ཏན་འདྲེ་བས་ཆུང༌།། ",
            "བླ་མ་ཆེ་ལ་ཆགས་སྡང་བདུད་ལས་རྩུབ།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "རང་གོ་གནས་ནི་།",
            "བརྩི་བཀུར་ཞུ་མཁན་ནི་མང་ཡང་ཡོན་ཏན་ནི་",
            "གང་ཡང་མེད་པ་ལྷ་འདྲེ་བས་ཆུང་བ་དང༌། ",
            "བླ་མ་དང༌། ",
            "མཁན་པོ་དང༌། ",
            "སྤྲུལ་སྐུ་དང༌། ",
            "རིན་པོ་ཆེ་ལ་སོགས་པའི་མིང་པོ་ཆེན་པོ་",
            "ཞིག་རང་ལ་ཡོད་ཀྱང་སེམས་རྒྱུད་ལ་",
            "ཆགས་སྡང་ནི་བདུད་ལས་རྩུབ་པའི་",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "ལྟ་བ་མཐོ་ལ་སྤྱོད་པ་ཁྱི་ལས་ངན། །",
            " ཡོན་ཏན་མང་ལ་"
        ],
        [
            "གཞི་མ་རླུང་ལ་ཤོར། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "དོན་གྱི་ལྟ་བ་དངོས་གནས་མཐོ་བསྡད་པ་མིན་པར་",
            "ལྟ་བ་མཐོན་པོ་ཡོད་པའི་སྐད་བྱས་ནས་",
            "ལྟ་སྤྱོད་གཉིས་གཅིག་ཏུ་བསྲེས་མ་ཐུབ་པས་སྤྱོད་པ་ཁྱི་བས་ངན་པ་དང༌། ",
            "ཕྱག་རྫོགས་དབུ་གསུམ་ལ་སོགས་པ་སྦྱངས་པའི་",
            "ཡོན་ཏན་མང་པོ་ཡོད་ཟེར་ནས་",
            "ཡོན་ཏན་གྱི་གཞི་མ་བདེན་བཞིའི་ཉམས་ལེན་ནི་རླུང་ལ་ཤོར་བ་སྟེ་",
            "གང་ཡང་མེད་པ་དེ་ལྟ་བུའི་ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "ཞེ་འདོད་ཐམས་ཅད་རང་གི་ཕུགས་སུ་ཞུགས།། ",
            "འགྱོགས་སྐོར་ཐམས་ཅད་དོན་མེད་བཞད་གད་བྱེད།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            ""
        ],
        [
            "ཁ་ནས་གཞན་ཕན་དང་",
            "བྱམས་སྙིང་རྗེ་ལ་སོགས་པ་ཁོ་ན་བཤད་པ་ཞིག་ལ་",
            "ཞེ་འདོད་འདི་རང་དོན་ཁོ་ན་སྒྲུབ་པའི་ཐབས་མཛད་པས། ",
            "འགྱོགས་སྐོར་ཏེ་རིམ་གྲོ་བསྒྲུབ་པ་ལ་སོགས་པ་",
            "གཞན་ལ་ཕན་བཏགས་པའི་རྣམ་པ་སྟོན་པ་",
            "ཐམས་ཅད་ནི་དོན་མེད་པས་ན་",
            "ཤེས་རབ་དང་རྣམ་དཔྱོད་ལྡན་པའི་",
            "གང་ཟག་གིས་བལྟས་ན་བཞད་གད་ཀྱི་ཡུལ་དུ་གྱུར་པ། ",
            "དེ་ལྟ་བུའི་ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "ངུར་སྨྲིག་གྱོན་ནས་སྲུང་སྐྱོབ་འདྲེ་ལ་ཞུ།། ",
            "སྡོམ་པ་བླངས་ནས་སྤྱོད་ལམ་བདུད་དང་བསྟུན། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ལུས་ལ་ཆོས་གོས་ལ་སོགས་པས་",
            "ངུར་སྨྲིག་གྱོན་ནས་སྐྱབས་དཀོན་ཅོག་གསུམ་ལ་",
            "ཞུས་དགོས་པ་ལས་མི་ཞུ་བར་ཆུ་རྡོ་ཤིང་ལ་",
            "གནས་པའི་གཞི་བདག་སོགས་ལ་སྲུང་སྐྱོབ་ཞུ་བ་དང༌། ",
            "སྡོམ་པ་གསུམ་བླངས་ནས་འདིའི་སྤང་བླང་གི་",
            "བསླབ་བྱ་རྣམས་ཉམས་སུ་ལེན་མ་ནུས་པར་",
            "སྤྱོད་ལམ་བདུད་དང་བསྟུན་པ་དང༌། ",
            "དེ་ལྟ་བུའི་ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "བདེ་སྐྱིད་ལྷ་ཡིས་བྱིན་ནས་",
            ""
        ],
        [
            "སྡུག་འདྲེ་མཆོད།། ",
            "འདྲེན་པ་ཆོས་ཀྱིས་བྱས་ནས་དཀོན་མཆོག་བསླུ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ། ",
            "དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "བདེ་སྐྱིད་ཕུན་སུམ་ཚོགས་པ་ལྷ་ཡིས་གནང་བ་ཡིན་ཀྱང་",
            "མཆོད་རྒྱུ་འདི་སྡུག་འདྲེ་ལ་མཆོད་བསྡད་པ་དང༌། ",
            "འཁོར་བ་ནས་དམ་པའི་ཆོས་ཀྱིས་འདྲེན་པར་བྱས་ཀྱང་",
            "མི་དགེ་བའི་ལས་ཁོ་ནར་བསྒྲུབས་ཏེ་",
            "དཀོན་ཅོག་རྣམ་པ་གསུམ་སླུ་བར་བྱེད་པའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "རྟག་ཏུ་དགོན་པ་བསྟེན་ནས་",
            "གཡེང་བས་ཁྱེར།།",
            ""
        ],
        [
            "དམ་ཆོས་གཙུག་ལག་ཞུས་ནས་མོ་བོན་སྐྱོང༌།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "དུས་རྟག་ཏུ་ལུས་ནི་དགོན་པ་སྟེ་གནས་དབེན་པར་",
            "བསྟེན་ཀྱང་སེམས་ནི་ཐོབ་གོ་གནས། ",
            "མིང་སྙན་གྲགས། ",
            "རྒྱུ་ལོངས་སྤྱོད་ལ་སོགས་པ་ཐབས་གང་བྱས་ནས་",
            "འབྱུང་ན་བསམ་པའི་གཡེང་བས་ཁྱེར་བ་དང༌། ",
            "ལས་ཉོན་འདུལ་བའི་ཆེད་དུ་དམ་ཆོས་གཙུག་ལག་ཞུས་ནས་",
            "འགྲོ་ཕན་འབྱུང་བའི་ཚེ་དམ་པའི་ཆོས་ཀྱི་",
            "ཐོག་ནས་འགྲོ་དོན་མི་བྱེད་པར་",
            "མོ་དང་བོན་ཆོས་ཀྱི་སྒོ་ནས་སྐྱོང་བར་མཛད་པའི་",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "ཚུལ་ཁྲིམས་ཐར་ལམ་བོར་ནས་",
            ""
        ],
        [
            "ཕ་ཁྱིམ་འཛིན། ། ",
            "བདེ་སྐྱིད་ཆུ་ལ་འཕོ་ནས་སྡུག་ལ་བསྙེག། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ཉེས་སྤྱོད་སྡོམ་པའི་ཚུལ་ཁྲིམས་དང༌། ",
            "དགེ་བ་ཆོས་སྡུད་ཀྱི་ཚུལ་ཁྲིམས་དང༌། ",
            "སེམས་ཅན་དོན་བྱེད་ཀྱི་ཚུལ་ཁྲིམས་རྣམ་པ་གསུམ་པོ་ཐར་པའི་ལམ་ཡིན་ཀྱང༌། ",
            "དེ་བོར་ནས་",
            "ཕ་ཁྱིམ་སྟེ་འཁོར་བའི་ཆོས་འཛིན་པ་དང༌། ",
            "བདེ་སྐྱིད་ཀྱི་རྒྱུ་ནི་དམ་ཆོས་སྒྲུབ་པ་ཉག་ཅིག་ཡིན་ཀྱང་",
            "དེ་ཆུ་ལ་ཕོ་བ་སྟེ་གཡུག་ནས་",
            ""
        ],
        [
            "དགྲ་འདུལ་གཉེན་སྐྱོང་གི་བྱ་བ་སྒྲུབ་པར་བྱེད་པའི་",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "ཐར་པའི་འཇུག་ངོགས་བོར་ནས་ས་མཐའ་འགྲིམ། །",
            " མི་ལུས་རིན་ཆེན་རྙེད་ནས་",
            "དམྱལ་ཁམས་བསྒྲུབ།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "བློ་དཀོན་ཅོག་རྣམ་པ་གསུམ་ལ་གཏད་ཅིང་",
            "སྐྱབས་འགྲོའི་བསླབ་བྱ་ཉམས་སུ་ལེན་པ་ནི་ཐར་པའི་འཇུག་ངོགས་ཡིན་ཀྱང་དེ་བོར་ནས་",
            "ཚེ་འདིའི་དོན་ཁོ་ན་བསྒྲུབ་པའི་ཆེད་ས་མཐའ་འགྲིམ་པ་དང༌། ",
            "མི་ལུས་རིན་ཆེན་རྙེད་པའི་ཚེ་བདག་དང་གཞན་གྱི་",
            "དོན་ཐར་པ་དང་ཐམས་ཅད་མཁྱེན་པའི་",
            "གོ་འཕང་སྒྲུབ་དགོས་པ་ལས་",
            "དེ་མི་སྒྲུབ་པར་དུག་གསུམ་ཀུན་ནས་བསླངས་ཏེ་",
            "མི་དགེ་བའི་ལས་དཔག་མེད་བསགས་ནས་",
            ""
        ],
        [
            "དམྱལ་ཁམས་སྒྲུབ་པའི་བདག་འཛིན་",
            "རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "ཆོས་ཀྱི་འགྱུར་ཁྱད་བཞག་ནས་ཚོང་ཁེ་བསྒྲུབ།། ",
            "བླ་མའི་ཆོས་གྲྭ་བཞག་ནས་གྲོང་ཡུལ་འགྲིམ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ཆོས་ཀྱི་འགྱུར་ཁྱད་ནི་བདག་གཞན་བརྗེ་བའི་",
            "ཉམས་ལེན་འདི་ཡིན་པས་དེ་བཞག་།",
            "རང་ལ་ཕན་པ་དང་བདེ་སྐྱིད་འབྱུང་བའི་",
            "ཆེད་དུ་གཞན་ལ་བསམ་སྦྱོར་ངན་པ་",
            "བྱེད་པ་འདི་ཚོང་ཁེ་ཡིན་པས་དེ་སྒྲུབ་པ་དང༌། ",
            "བླ་མའི་སྐུ་མདུན་ནས་དབང་ལུང་ཁྲིད་",
            "མན་ངག་དང་བཅས་པ་ཞུས་ནས་",
            ""
        ],
        [
            "སྒྲུབ་པ་སྙིང་པོར་མཛད་པའི་ཉམས་ལེན་འདི་བཞག་ནས་",
            "གྲོང་ཡུལ་འགྲིམ་པ་དང༌། ",
            "རང་ལ་ཉམས་རྟོགས་ཀྱི་བརྟན་པ་མཐར་མ་ཕྱིན་པའི་",
            "སྔོན་དུ་འགྲོང་ཡུལ་དུ་འགྲིམ་ན་ཆགས་སྡང་གི་རྟོག་པ་སྤེལ་བ་དང༌། ",
            "དགེ་སྦྱོར་གྱི་ཉམས་ལེན་ཡང་སྔར་ཡོད་ཉམས་པ་དང༌། ",
            "སྔར་མེད་གསར་དུ་སྐྱེ་བར་དཀའ་བའི་ཕུང་བྱེད་བདག་འཛིན་རྟོག་པའི་",
            "མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "རང་གི་རང་འཚོ་བཞག་ནས་",
            "འདུ་སྒོ་འཕྲོག། ",
            "རང་གི་ཕ་ཟས་བཞག་ནས་",
            "གཞན་ལས་རྐུ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "རང་གི་རང་འཚོ་སྟེ་",
            ""
        ],
        [
            "ཟས་སློང་བ་ལ་བརྟེན་པ་འདི་བཞག་ནས་",
            "འདུ་སྒོ་སྟེ་ཐབས་སྣ་ཚོགས་པའི་",
            "སྒོ་ནས་གཞན་གྱི་ཐོབ་གོ་གནས་དང༌། ",
            "མིང་སྙན་གྲགས་དང༌། ",
            "རྒྱུ་ལོངས་སྤྱོད་ལ་སོགས་པ་འཕྲོག་པ་དང༌། ",
            "དེ་བཞིན་བཅོམ་འཕྲོག་ལ་སོགས་པའི་",
            "བྱ་བ་ལ་བརྟེན་ནས་དགེ་སྦྱོར་དང་",
            "དྲང་བདེན་གྱི་བྱ་བ་མིན་པ་ཁ་གསགས་དང་",
            "བཞོག་སློང་སོགས་ཀྱི་སྒོ་ནས་གཞན་གྱི་ནོར་རྐུ་བའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "ཨེ་མ་སྒོམ་སྲན་ཆུང་ལ་མངོན་ཤེས་རྣོ།། ",
            "ལམ་སྣ་མ་ཟིན་དོན་མེད་རྐང་པ་མགྱོགས།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "གནས་རི་ཁྲོད་དུ་སྒོམ་པའི་ཚེ་ཕྱི་རྟགས་དང༌། ",
            "ནང་རྟགས་དང༌། ",
            "གསང་རྟགས་དང༌། ",
            "གསང་བའི་རྣམ་རྟོག་ལ་སོགས་པ་",
            "འབྱུང་བའི་ཚེ་སྒོམ་སྲན་བྱེད་མ་ནུས་།",
            ""
        ],
        [
            "དེ་ལ་བརྟེན་ནས་",
            "ནད་དང་བར་ཆད་དང་སེམས་ཀྱི་འཚུབ་ཆ་ལ་སོགས་པ་",
            "དུ་མ་འབྱུང་བ་ནི་སྒོམ་སྲན་ཆུང་བའི་སྐྱོན་དང༌། ",
            "དེ་བཞིན་ཟག་བཅས་ཀྱི་མངོན་ཤེས་ནི་ཤིན་ཏུ་ནས་ཀྱང་རྣོ་བ་དང༌། ",
            "ཐར་པ་དང་ཐམས་ཅད་མཁྱེན་པའི་ལམ་སྣ་མ་ཟིན་པ་ལ་",
            "དོན་མེད་པའི་རྐང་པ་མགྱོགས་པ་སྟེ་",
            "ཕར་འགྲོ་ཚུར་འགྲོའི་ཐོག་ནས་དུས་ཚོད་འཕྲོ་རླག་བཏང་བའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "ཕན་པར་བསླབ་ན་",
            "སྡང་སེམས་དགྲ་རུ་འཛིན། །",
            " མགོ་བསྐོར་བསླུ་ན་སྙིང་མེད་དྲིན་དུ་གཟོ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ཀུན་སློང་བཟང་པོའི་ཐོག་ནས་ཕན་པའི་བསླབ་བྱ་སྦྱིན་ན་",
            "ཚུར་སྡང་སེམས་ཀྱིས་དགྲ་རུ་འཛིན་པ་དང༌། ",
            "མགོ་སྐོར་གྱིས་བསླུས་པར་བྱེད་ན་",
            "སྙིང་མེད་དམ་སེམས་མེད་ལྟ་བུ་ཚུར་དྲིན་དུ་བཟོ་བའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "ནང་མིར་བརྟེན་ན་"
        ],
        [
            "སྙིང་གཏམ་དགྲ་ལ་འཆད།། ",
            "ཕེབས་པར་འགྲོགས་ན་ཁྲེལ་མེད་གློ་སྙིང་རྐུ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ཕན་ཚུན་བརྩེ་སེམས་དང་ཡིད་ཆེས་ཀྱི་",
            "ཐོག་ནས་ནང་མི་ལྟ་བུ་བྱས་ནས་བསྟེན་ཡོང་དུས་",
            "སྙིང་གཏམ་ཐམས་ཅད་དགྲ་ལ་བཤད་པ་དང༌། ",
            "ཡིད་ལ་ཕེབས་པའམ་ཡིད་དུ་འོང་བའི་",
            "ཚུལ་དུ་འགྲོགས་ན་ཁྲེལ་མེད་གློ་སྙིང་རྐུ་བ་སྟེ་",
            "གསང་བ་ཐམས་ཅད་རྐུས་ནས་གཞན་ལ་",
            "སྒྲོགས་པའི་བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "ཀོ་ལོང་དམ་ལ་རྣམ་རྟོག་སུ་བས་རགས།། ",
            "འགྲོགས་པར་དཀའ་ལ་"
        ],
        [
            "གཤིས་ངན་རྒྱུན་དུ་བླང༌། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ཀོང་ལོང་སྟེ་",
            "ཐོབ་གོ་གནས་དང༌། ",
            "མིང་སྙན་གྲགས་དང༌། ",
            "རྒྱུ་ལོངས་སྤྱོད་ལ་སོགས་པའི་སྒོ་ནས་ཕྲག་དོག་བྱེད་པ་དང༌། ",
            "དེ་བཞིན་ཆོས་ཀྱི་སྒོ་ནས་ཕྲག་དོག་བྱེད་པ་སྟེ་",
            "དཔེར་ན་ང་ལས་ཁོས་ཐོས་པ་དང་",
            "བསམ་པ་དང་སྒོམ་པ་ཆེ་བ་བྱེད་ཀྱི་འདུག་བསམ་པའི་",
            "ཕྲག་དོག་དམ་པོར་བྱེད་པ་དང༌། ",
            "རྣམ་རྟོག་སུ་བས་རགས་ཞེས་པ་སྟེ་",
            "སྒོར་མོ་གཅིག་གཉིས་ཀྱི་ཆེད་དུ་ཡང་",
            "བསམ་བློ་མང་པོ་གཏོང་དགོས་མཁན་དང༌། ",
            "འགྲོགས་པར་དཀའ་བ་སྟེ་",
            "བཟང་ངན་གྱི་གཏམ་གང་བརྗོད་ན",
            "འང་ཁོང་ཁྲོ་ལངས་པས་ལྷན་དུ་གཤིབ་པར་དཀའ་བ་དང༌། ",
            "རང་གཤིས་ངན་པའམ་སྤྱོད་པ་ངན་པ་རྒྱུན་དུ་བླང་བའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "བཅོལ་ན་མི་ཉན་ལྐོག་ན་གནོད་པ་བསྐྱེལ། །",
            " བསྟུན་ན་མི་འདུད་རྒྱང་ན་རྩོད་པ་འཆང༌། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "བཟང་ཕྱོགས་ཀྱི་ཐོག་ནས་",
            "དགེ་བའི་བསྐུལ་མ་ལ་སོགས་པ་བྱེད་ན་",
            "མི་ཉན་པ་དང༌། ",
            "མ་ཟད་བཟང་པོ་བྱེད་པ་ལ་བཀའ་དྲིན་རྗེས་དྲན་མེད་པའི་",
            "ཐོག་ཏུ་ཚུར་གནོད་པ་སྐྱེལ་བ་དང༌། ",
            "ཚུར་གྲོས་བྱེད་པའི་ཚེ་ཕར་བསྟུན་ན་",
            "ཁོ་བློ་མི་བདེ་བ་ཆགས་ནས་",
            ""
        ],
        [
            "མི་འདུད་པའམ་",
            "ཡིད་མི་ཆེས་པ་ཆགས་འགྲོ་བ་དང༌། ",
            "ཐག་རིང་དུ་གཏང་ན་རྙོག་ཟིང་བཟོ་བའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "བཀའ་བློ་མི་བདེ་རྟག་པར་འགྲོགས་པར་དཀའ།། ",
            "ཕོག་ཐུག་མང་ལ་རྟག་ཏུ་འཛིན་པ་དམ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "དགེ་བའི་ཕན་ཡོན་དང་སྡིག་པའི་ཉེས་དམིགས་སོགས་ལ་",
            "ཡིད་ཆེས་མེད་པས་བཀའ་བློ་མི་བདེ་བ་དང༌། ",
            "འགྲོགས་པར་དཀའ་བ་སྟེ་དཔེར་ན་",
            "སྔ་དྲོའི་ཆ་ལ་འཛུམ་བསྟན་བསྡད་པ་ཞིག་ལ་",
            "ཕྱི་དྲོའི་ཆ་ལ་བཞིན་རས་བསྡུ་བ་དང༌། ",
            "དེ་ཡང་དཔེར་ན་ཞལ་ལག་མཆོད་རོགས་",
            "ཞུས་པ་ལ་ནི་ཁོང་ཁྲོ་བ་དང༌། ",
            "མ་ཞུས་ན་ནི་རྩོད་པ་འཆང་བས་",
            "འགྲོགས་པར་དཀའ་བ་དང༌། ",
            "དེ་བཞིན་འཛུམ་བསྟན་མ་བསྟན་ཐམས་ཅད་ཀྱང་",
            "ཕོག་པས་ཕོག་ཐུག་མང་བ་དང༌། ",
            "དཔལ་འབྱོར་ཟས་ནོར་ལ་སོགས་པ་",
            "གང་ལ་ཡང་འཛིན་པ་དམ་པོ་ཡོད་པའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མ་ར་ཡ། ",
            "མདོར་ན་ཆོས་པ་ཞེས་པ་འདི་བློ་གུ་ཡངས་པ་",
            "སྐྱིད་པོ་བྱུང་ཚེ་ཡིད་བདེ་བའི་དབང་དུ་སོང་ནས་",
            "ཡེངས་བའི་ལམ་དུ་མ་ཕྱིན་པར་སྐྱིད་ཐེག་པ་དང༌། ",
            "སྡུག་བསྔལ་དྲག་པོ་བྱུང་ཚེ་འདིའི་དབང་དུ་སོང་ནས་",
            ""
        ],
        [
            "ཆོས་མ་ཤོར་བར་བྱེད་པ་སྡུག་ཐེག་པ་ཅན་ཞིག་དགོས་སོ།།",
            "མཐོ་དམན་ཆེ་ཞིང་དམ་པ་དགྲ་རུ་འཛིན། །",
            " འདོད་ཆགས་ཆེ་བས་གཞོན་ནུ་དང་དུ་ལེན།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "སེམས་བརྟན་པོ་མེད་པ་མཐོ་དམན་ཆེ་།",
            "བླང་དོར་གྱི་གནད་མ་ནོར་བར་མཁྱེན་པའི་",
            "སྐྱེས་བུ་དམ་པས་བླང་དོར་གྱི་གནད་སྟོན་པ་ལ་དགྲ་རུ་འཛིན་པ་དང༌། ",
            "འདོད་ཆགས་ཆེ་བས་བུད་མེད་དྭང་དུ་ལེན་པའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "ཕྱི་ཐག་ཐུང་བས་སྔར་འགྲོགས་རྒྱང་དུ་འཕེན།། ",
            "གསར་འགྲོགས་ཆེ་བས་ཀུན་ལ་ཁ་དྲོད་གཏིང༌། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ། ",
            "དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            ""
        ],
        [
            "གཤིབ་ཡུན་རིང་པོ་མེད་པ་",
            "ཕྱི་ཐག་ཐུང་བས་མི་གསར་པ་ཞིག་",
            "ཐུག་ཚེ་སྔར་འགྲོགས་རྒྱང་དུ་འཕེན་པ་དང༌། ",
            "དཔེར་ན་རྒྱ་མི་ཚོས་བླ་མ་བསྟེན་པའི་ཚེ་བླ་མ་གཞན་ཞིག་དང་འཕྲད་པས་",
            "སྔར་གྱི་བླ་མ་འདི་རྒྱང་དུ་འཕེན་གྱི་ཡོད་པ་བཞིན་དང༌། ",
            "དེ་མཚུངས་གསར་འགྲོགས་ཆེ་བ་སྟེ་ཐུག་མ་ཐག་ཏུ་ངོ་ཤེས་དམ་པོ་།",
            "དེ་ལ་ཡིད་ཆེས་པས་ཁ་བྲོད་གཏིང་བ་སྟེ་",
            "སྙིང་གཏམ་ཐམས་ཅད་བཤད་པའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "མངོན་ཤེས་མེད་པས་རྫུན་སྐྱོན་དང་དུ་ལེན།། ",
            "སྙིང་རྗེ་མེད་པས་བློ་གཏད་སྙིང་ལ་བྲབ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "རང་ལ་མངོན་ཤེས་མེད་པས་གཞན་གྱིས་རྫུན་སྨྲས་པ་དང༌། ",
            "གཞན་གྱི་སྐྱོན་ཐམས་ཅད་ཀྱང་ཡོན་ཏན་ཏུ་མཐོང་ནས་",
            "དྭང་དུ་ལེན་པ་དང༌། ",
            "རྒྱུད་ལ་སྙིང་རྗེ་མེད་པས་རང་ལ་བློ་གཏད་བྱེད་པའི་",
            "གང་ཟག་ལ་ཡང་མ་རུང་པ་བྱེད་པའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "ཐོས་པ་ཆུང་ལ་ཀུན་ལ་སྦར་ཚོད་བྱེད།།",
            ""
        ],
        [
            "ལུང་བརྒྱ་ཆུང་བས་ཡོངས་ལ་ལོག་ལྟ་སྐྱེ། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "རྒྱལ་བའི་བཀའ་དང་རྗེས་འཇུག་མཁས་པའི་",
            "བསྟན་བཅོས་ལ་ཐོས་པ་ཆུང་བས་ཀུན་ལ་",
            "རན་ཚོད་ཅིག་བྱེད་པ་མ་གཏོགས་རང་གི་",
            "ཤེས་རབ་ཀྱིས་བརྟགས་ཤིང་དཔྱད་པས་",
            "གཏན་ལ་འབེབ་པའི་ནུས་པ་མེད་པ་དང༌། ",
            "འཇམ་མགོན་བློ་གྲོས་མཐའ་ཡས་ལྟ་བུ་",
            "རིས་སུ་མ་མཆིས་པའི་རྒྱལ་བའི་བསྟན་པ་",
            "རིན་པོ་ཆེ་ལ་ལོག་ལྟ་དང་ཐེ་ཚོམ་མེད་པའི་",
            "ཐོག་ཏུ་དད་པ་དང་དག་སྣང་འཆར་",
            "ནུས་པ་ནི་བློ་སྟོབས་ཆེ་བ་དང༌། ",
            "ཐོས་པ་ཆེ་བ་དང༌། ",
            "ལུང་རྒྱ་ཆེར་རྟོགས་ནུས་པ་ལ་",
            "བརྟེན་ནས་བྱུང་བ་ཡིན་ཀྱང༌། ",
            "དེ་ལྟར་མིན་པ་ལུང་རྒྱ་ཆུང་བ་རྣམས་ནི་",
            "ཡོངས་ལ་ལོག་ལྟ་སྐྱེས་པའི་བདག་འཛིན་",
            "རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "ཆགས་སྡང་གོམས་པས་གཞན་ཕྱོགས་ཡོངས་ལ་སྨོད། །",
            " ཕྲག་དོག་གོམས་པས་གཞན་ལ་སྒྲོ་སྐུར་འདེབས།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ཆགས་སྡང་གོམས་པས་རང་དང་",
            "རང་གི་ཕྱོགས་ལ་བསྟོད་པ་དང༌། ",
            "གཞན་དང་གཞན་གྱི་ཕྱོགས་ལ་སྨོད་པ་དང༌། ",
            "ཕྲག་དོག་གོམས་པས་རང་ལས་",
            "ཡོན་ཏན་དང་རིགས་རུས་ལ་སོགས་པ་",
            "མཐོ་བ་ལ་སྒྲོ་སྐུར་འདེབས་པའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "སློབ་གཉེར་མ་བྱས་རྒྱ་ཆེན་ཁྱད་དུ་གསོད། །",
            " བླ་མ་མི་བསྟེན་ལུང་ལ་སྨོད་པ་བྱེད།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            ""
        ],
        [
            "རྒྱལ་བའི་བསྟན་པ་མཐའ་དག་ལ་",
            "སློབ་པའི་སློབ་གཉེར་མ་བྱས་པ་ལ་བརྟེན་ནས་",
            "བཀའ་རྒྱ་ཆེ་བ་ཁྱད་དུ་གསོད་པ་དང༌། ",
            "བླ་མ་བསྟེན་ན་འདིའི་སྐུ་མདུན་ནས་",
            "མན་ངག་ཐོས་པས་ཐེ་ཚོམ་གྱི་སྒྲོ་འདོགས་ཆོད་ནས་ཡོང༌། ",
            "འོན་ཀྱང་བླ་མ་མ་བསྟེན་པས་",
            "ལུང་རྒྱ་ཆེ་བ་ཐོས་ཚེ་དེ་ལ་སྨོད་པར་བྱེད་པའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "སྡེ་སྣོད་མི་འཆད་རང་བཟོ་རྫུན་དུ་བསྒྲིག། ",
            "དག་སྣང་མ་འབྱོངས་ལབ་ཚད་འབའ་ཤར་སྨྲ།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            ""
        ],
        [
            "སངས་རྒྱས་ཀྱི་གསུང་སྡེ་སྣོད་གསུམ་པོ་འདི་གཞན་ལ་",
            "མི་འཆད་པར་རང་གི་རྣམ་པར་རྟོག་པས་",
            "གསར་དུ་བཟོས་པའི་རྫུན་ཆོས་བསྒྲིགས་པ་དང༌། ",
            "རྒྱལ་བའི་བསྟན་པ་མཐའ་དག་ལ་དག་སྣང་མ་འབྱོངས་པར་",
            "རང་གི་ཆོས་རྒྱུད་འདི་བཟང་བ་དང་",
            "གཞན་གྱི་ཆོས་རྒྱུད་འདི་ངན་པར་འཛིན་པའི་",
            "རྣམ་རྟོག་ངན་པ་འཆང་བ་དང༌། ",
            "གཞན་ལ་ལབ་ཚད་འདི་འབར་ཤར་སྨྲ་བ་སྟེ་",
            "སྒྲོ་སྐུར་ཚིག་ངན་ཟུར་ཟ་སྨྲ་བའི་",
            "བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "ཆོས་མིན་ལས་ལ་སྨོད་པར་མི་བྱེད་པར། །",
            " ལེགས་བཤད་ཡོངས་ལ་སུན་འབྱིན་སྣ་ཚོགས་གཏོང༌།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ལུས་ཀྱི་ཆོས་མ་ཡིན་པ་དང༌། ",
            "ངག་གི་ཆོས་མ་ཡིན་པ་དང༌། ",
            "ཡིད་ཀྱི་ཆོས་མ་ཡིན་པའི་ལས་ལ་སྨོད་པ་མི་བྱེད་པར་བསྟོད་པ་དང༌། ",
            "སངས་རྒྱས་དང་རྗེས་འཇུག་མཁས་པའི་",
            "གསུང་ལེགས་བཤད་དེ་དག་ལ་",
            "སྐྱོན་བརྗོད་བྱེད་པའི་",
            "རྒྱུ་བདག་འཛིན་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "ངོ་ཚའི་གནས་ལ་ངོ་ཚར་མི་འཛིན་པར། །",
            " ངོ་མི་ཚ་ལ་ངོ་ཚའི་ཆོས་ལོག་འཛིན།། ",
            "ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ངོ་ཚའི་གནས་ལྟ་སྒོམ་ཕྱིན་ཅི་ལོག་པ་ལ་ངོ་ཚར་མི་འཛིན་པ་དང༌། ",
            "ངོ་མི་ཚ་བའི་གནས་ལྟ་སྒོམ་སྤྱོད་གསུམ་རྣམ་པར་དག་པ་ལ་",
            "ངོ་ཚ་བའི་ཆོས་ལོག་ཏུ་འཛིན་པའི་ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་རྟོག་པའི་སྙིང་ལ་མཱ་ར་ཡ། ",
            "བྱས་ན་"
        ],
        [
            "རུང་བ་གཅིག་ཀྱང་མི་བྱེད་པར། །",
            " མི་རིགས་བྱ་བ་ཐམས་ཅད་བྱེད་པ་ཡིས། །",
            " ཕུང་བྱེད་རྟོག་པའི་མགོ་ལ་ཆེམས་སེ་ཆེམ། །",
            " དགྲ་བདག་གཤེད་མའི་སྙིང་ལ་མཱ་ར་ཡ། །",
            " ཞེས་པ་།",
            "ཐོས་བསམ་སྒོམ་གསུམ་སྒོ་ནས་",
            "རྒྱུད་འདུལ་བར་བྱེད་པ་ནི་",
            "རུང་བ་ཡིན་ཀྱང་དེ་མི་བྱེད་པར་",
            "མི་རིགས་པའི་བྱ་བ་དུག་གསུམ་ཀུན་ནས་",
            "བསླངས་པའི་ལས་ཐམས་ཅད་བྱེད་པའི་",
            "རྒྱུ་ཕུང་བྱེད་རྟོག་པའི་མགོ་ལ་ཆེམས་སེ་ཆེམ། ",
            "དགྲ་བདག་གཤེད་མ་བདག་འཛིན་",
            "རྟོག་པའི་སྙིང་ལ་མཱ་ར་ཡ། ",
            "ཨེ་མ་བདག་ལྟའི་འགོང་པོ་འཇོམས་མཛད་པའི། །",
            " བདེ་གཤེགས་ཆོས་ཀྱི་སྐུ་མངའ་མཐུ་སྟོབས་ཅན། ། བདག་མེད་ལས་ཀྱི་མཚོན་ཆ་དབྱུག་ཐོ་ཅན། །",
            " ཐེ་ཚོམ་མེད་པར་ཀླད་ལ་ལན་གསུམ་བསྐོར།། ",
            "རྔམས་སྟབས་ཆེན་པོས་དགྲ་འདི་བསྒྲལ་དུ་གསོལ།། ",
            "ཤེས་རབ་ཆེན་པོས་རྟོག་ངན་གཞོམ་དུ་གསོལ།། ",
            "སྙིང་རྗེ་ཆེན་པོ་ལས་ལ་བསྐྱབ་ཏུ་གསོལ།།",
            ""
        ],
        [
            "ངེས་པར་བདག་ནི་བརླག་པར་མཛད་དུ་གསོལ།། ",
            "འཁོར་བ་པ་ལ་དུ༔ཁ་ཅི་མཆིས་པ། །",
            " བདག་འཛིན་འདི་ལ་ངེས་པར་དཔུང་དུ་གསོལ།། ",
            "གང་ལ་ཉོན་མོངས་དུག་ལྔ་ཅི་མཆིས་པ། །",
            " རིགས་མཐུན་འདི་ལ་ངེས་པར་དཔུང་དུ་གསོལ།། ",
            "ཞེས་པ་།",
            "ཨེ་མ་སྙིང་རྗེ་བའི་བརྡ་སྟོན་ནས་བདག་ཏུ་འཛིན་པའི་",
            "བདག་འཛིན་གྱི་འགོང་པོ་འདི་ཉིད་འཇོམས་པར་མཛད་པའི་",
            "བདེ་གཤེགས་ཆོས་ཀྱི་སྐུ་སྟེ་སྟོང་ཉིད་རྟོགས་པའི་ཤེས་རབ་ཀྱི་",
            "ལས་ཀྱི་མཚོན་ཆ་དབྱུག་ཏོ་འདི་ཉིད་ཐེ་ཚོམ་མེད་པར་བདག་འཛིན་གྱི་ཀླད་ལ་ལན་གསུམ་།",
            "རྔམས་སྟབས་ཆེན་པོ་སྟེ་",
            "སྙིང་རུས་ཆེན་པོ་དང་དཀའ་སྤྱད་ཆེན་པོའི་སྒོ་ནས་",
            "བདག་འཛིན་གྱི་དགྲ་བོ་བསྒྲལ་དུ་།",
            ""
        ],
        [
            "གནས་ལུགས་རྟོགས་པའི་ཤེས་རབ་ཆེན་པོས་",
            "བདག་ཏུ་འཛིན་པའི་རྟོག་པ་གཞོམ་དུ་།",
            "དམིགས་པ་མེད་པའི་སྙིང་རྗེ་ཆེན་པོས་",
            "སེམས་ཅན་ཐམས་ཅད་ལས་ལས་བསྐྱབ་ཏུ་།",
            "ངེས་པར་བདག་ཏུ་འཛིན་པའི་",
            "བློ་འདི་བརླག་པར་མཛད་དུ་།",
            "འཁོར་བ་པ་ལ་རིགས་དྲུག་གི་",
            "སྡུག་བསྔལ་ཅི་མཆིས་པ་མཐའ་དག་",
            "རང་གི་རྒྱུད་ལ་མངའ་བའི་",
            "བདག་འཛིན་གྱི་འགོང་པོའི་སྟེང་དུ་སྤུང་དུ་།",
            "ཉོན་མོངས་དུག་ལྔ་སུ་ལ་ཡོད་པ་འདི་",
            "རིགས་མཐུན་འདིའི་ནང་དུ་སྤུང་དུ་།",
            "འདི་ལྟར་ཉེས་པའི་རྩ་བ་མ་ལུས་པ། །",
            " ཐེ་ཚོམ་མེད་པར་རིགས་པས་ངོས་ཟིན་ཀྱང༌། །",
            " ད་དུང་འདི་ཡི་ཁ་འཛིན་ཤགས་འདེབས་ན།།",
            ""
        ],
        [
            "འཛིན་མཁན་དེ་ཉིད་བརླག་པར་མཛད་དུ་གསོལ།། ",
            "ཞེས་པ་།",
            "ཉེས་པའི་རྩ་བའམ་ཕུང་བྱེད་ཀྱི་རྩ་བ་མ་ལུས་པ་ནི་",
            "བདག་ཏུ་འཛིན་པའི་བློ་འགོང་པོ་འདི་ཡིན་པ་ཐེ་ཚོམ་མེད་པར་རིག་པས་ངེས་ཀྱང༌། ",
            "ད་དུང་བདག་འཛིན་འདིའི་དབང་དུ་།",
            "འདིའི་རྗེས་སུ་སོང་།",
            "བདག་ཏུ་འཛིན་པའི་བློ་འདི་ཉིད་",
            "ཅི་ནས་བརླག་པར་མཛད་དུ་།",
            "ད་ནི་ལེ་ལན་ཐམས་ཅད་གཅིག་ལ་གདའ།།",
            ""
        ],
        [
            "སྐྱེ་བོ་ཡོངས་ལ་བཀའ་དྲིན་ཆེ་བར་བསྒོམ།། ",
            "ཞེས་པ་།",
            "ལེ་ལན་ཡོངས་སུ་རྫོགས་པ་ནི་",
            "གཞན་གང་ལ་ཡང་མེད་པར་བདག་ཏུ་",
            "འཛིན་པའི་འགོང་པོ་གཅིག་ལ་བདའ། ",
            "འགྲོ་བ་སེམས་ཅན་ཐམས་ཅད་ལ་བརྟེན་ནས་",
            "ཐེག་པ་ཆེན་པོའི་ལྟ་སྒོམ་སྤྱོད་གསུམ་",
            "ཡང་དག་པར་བསྒོམ་རྒྱུ་ཡོད་པ་དང༌། ",
            "དེ་ལས་འབྲས་བུ་སངས་རྒྱས་ཀྱི་",
            "གོ་འཕང་ཐོབ་ཏུ་ཡོད་པས་",
            "སྐྱེ་བོ་ཀུན་ལ་བཀའ་དྲིན་ཆེ་བར་།",
            "གཞན་གྱི་མི་འདོད་རང་གི་རྒྱུད་ལ་བླངས།། ",
            "བདག་གི་དགེ་རྩ་འགྲོ་བ་ཡོངས་ལ་བསྔོ།།",
            ""
        ],
        [
            "ཞེས་པ་།",
            "གཞན་གྱི་མི་འདོད་པའི་རྒྱུ་ལས་ཉོན་དང་",
            "འབྲས་བུ་སྡུག་བསྔལ་དང་བཅས་པ་རང་གི་རྒྱུད་དུ་བླང་བ་དང༌། ",
            "བདག་གི་དགེ་རྩ་ཅི་མཆིས་པ་འགྲོ་བ་ཡོངས་ལ་",
            "བསྔོ་བའི་བདག་གཞན་བརྗེ་བ་འདི་ཉིད་ཉམས་སུ་བླང་བར་བྱའོ།།",
            "དེ་ལྟར་འགྲོ་བ་གཞན་གྱི་སྒོ་གསུམ་གྱིས། །",
            " དུས་གསུམ་བགྱིས་པ་བདག་གིས་བླངས་པ་ཡིས། །",
            " རྨ་བྱ་དུག་གི་མདོངས་དང་ལྡན་པ་ལྟར། །",
            " ཉོན་མོངས་བྱང་ཆུབ་རོགས་སུ་འགྱུར་བར་ཤོག། ",
            "ཅེས་པ་།",
            "དུག་ལ་བརྟེན་ནས་",
            "རྨ་བྱ་མཛེས་པའི་སྒྲོ་མདོངས་མདངས་དང་ལྡན་པ་འགྱུར་བ་ལྟར་",
            "འགྲོ་བ་གཞན་གྱི་ལུས་ངག་ཡིད་གསུམ་གྱིས་",
            "དུག་གསུམ་ཀུན་ནས་བསླངས་པའི་ལས་ཅི་མཆིས་པ། ",
            "བདག་གིས་བློ་སྦྱོང་ཉམས་སུ་ལེན་པའི་སྟོབས་ཀྱིས་",
            "རང་གི་རྒྱུད་ཐོག་ཏུ་བླངས་པས་",
            "ཉོན་མོངས་སྤང་མི་དགོས་པར་",
            "ཉོན་མོངས་བྱང་ཆུབ་ཀྱི་ལམ་དུ་འཁྱེར་བའི་ཐོག་ལས། ",
            "ཉོན་མོངས་ལ་བརྟེན་ནས་",
            ""
        ],
        [
            "བྱང་ཆུབ་འཐོབ་པར་ཤོག",
            "བདག་གི་དགེ་རྩ་འགྲོ་ལ་སྦྱིན་པ་ཡིས། །",
            " བྱ་རོག་དུག་ཟོས་སྨན་གྱིས་གསོས་པ་ལྟར། །",
            " སྐྱེ་བོ་ཡོངས་ཀྱི་ཐར་པའི་སྲོག་བཟུང་ནས།། ",
            "བདེ་གཤེགས་སངས་རྒྱས་མྱུར་དུ་ཐོབ་པར་ཤོག། ",
            "ཅེས་པ་།",
            "བྱ་རོག་གིས་དུག་ཟོས་པ་འདི་སྨན་གྱིས་གསོས་པ་ལྟར། ",
            "བདག་གི་དགེ་རྩ་མ་ལུས་པ་",
            "འགྲོ་བ་ཡོངས་ལ་སྦྱིན་པའི་མཐུས། ",
            "སྐྱེ་བོ་ཡོངས་ཀྱི་ཐར་པའི་སྲོག་ནི་",
            "བྱང་ཆུབ་ཀྱི་སེམས་རིན་པོ་ཆེ་དང་",
            "བློ་སྦྱོང་གི་ཉམས་ལེན་ཡིན་པས་འདི་བཟུང་།",
            "བདེ་བར་གཤེགས་པ་སངས་རྒྱས་ཀྱི་ས་མྱུར་དུ་ཐོབ་པར་ཤོག",
            ""
        ],
        [
            "ནམ་ཞིག་བདག་དང་ཕ་མར་གྱུར་པ་རྣམས། །",
            " འོག་མིན་གནས་སུ་བྱང་ཆུབ་མ་ཐོབབར། །",
            " འགྲོ་བ་དྲུག་ཏུ་ལས་ཀྱིས་འཁྱམས་ན་ཡང༌། །",
            " ཕན་ཚུན་གཅིག་སེམས་གཅིག་གིས་འཛིན་པར་ཤོག། ",
            "ཅེས་པ་།",
            "ནམ་ཞིག་བདག་དང་ཕ་མར་གྱུར་པའི་",
            "སེམས་ཅན་མ་ལུས་པ་འོག་མིན་གྱི་",
            "གནས་སུ་ཚོམ་བུ་གཅིག་ཏུ་",
            "སངས་རྒྱས་མ་རྒྱས་ཀྱི་བར་དུ་",
            "འགྲོ་བ་རིགས་དྲུག་ཏུ་འཁྱམས་པའི་",
            "ཚེ་ཕན་ཚུན་གཅིག་གིས་གཅིག་ལ་",
            "བྱམས་སྙིང་རྗེ་བྱང་ཆུབ་སེམས་ཀྱིས་",
            "ཕན་བཏགས་ནུས་པར་ཤོག",
            "དེ་ཚེ་འགྲོ་བ་གཅིག་གི་དོན་དུ་ཡང༌། །",
            " ངན་སོང་གསུམ་དུ་བདག་གིས་ཡོངས་ཞུགས་ནས།། ",
            "སེམས་དཔའ་ཆེན་པོའི་སྤྱོད་པ་མ་ཉམས་པར། །",
            " ངན་སོང་སྡུག་བསྔལ་བདག་གིས་དྲོངས་པར་ཤོག། ",
            "ཅེས་པ་།",
            ""
        ],
        [
            "བདག་བྱང་ཆུབ་མ་ཐོབ་ཀྱི་བར་དུ་ལས་དང་",
            "སྙིང་རྗེ་གང་རུང་གི་གཞན་དབང་དུ་གྱུར་ནས་",
            "འགྲོ་བའི་གནས་སུ་འཁྱམས་པའི་ཚེ། ",
            "འགྲོ་བ་གཅིག་གི་དོན་དུ་ཡང་ང་ངན་སོང་གསུམ་དུ་",
            "སྐྱེ་དགོས་ན་ཡང་སྐྱེ་བར་ཤོགང་ངན་སོང་དུ་",
            "སྐྱེས་པའི་སྡུག་བསྔལ་འདིས་སེམས་ཅན་ཀུན་གྱི་",
            "སྡུག་བསྔལ་གོ་ཆོད་པར་ཤོག",
            "ང་ངན་སོང་གསུམ་དུ་སྐྱེས་པས་",
            "སེམས་ཅན་གཞན་ངན་སོང་དུ་",
            "སྐྱེ་མི་དགོས་པར་འདིས་གོ་ཆོད་པར་ཤོག",
            "སེམས་དཔའ་ཆེན་པོའི་སྤྱོད་པའམ་",
            "ཉམས་ལེན་མ་ཉམས་པར་འགྲོ་བ་སེམས་",
            "ཅན་རྣམས་ངན་སོང་གི་སྡུག་བསྔལ་ལས་",
            "བདག་གིས་འདྲོངས་ནུས་པར་ཤོག",
            ""
        ],
        [
            "དེ་མ་ཐག་ཏུ་དམྱལ་བའི་སྲུང་མ་རྣམས། །",
            " བདག་ལ་བླ་མའི་འདུ་ཤེས་སྐྱེས་གྱུར་ནས།། ",
            "མཚོན་ཆ་དག་ཀྱང་མེ་ཏོག་ཆར་དུ་གྱུར།། ",
            "གནོད་པ་མེད་པར་ཞི་བདེ་འཕེལ་བར་ཤོག། ",
            "ཅེས་པ་།",
            "རང་གི་སེམས་ཀྱི་ཐོག་ཏུ་ཀུན་སློང་རྣམ་པར་དག་པ་",
            "བྱང་ཆུབ་ཀྱི་སེམས་དང་འདུ་བྲལ་མེད་པའི་",
            "ཐོག་ནས་ལྟ་སྒོམ་སྤྱོད་གསུམ་གྱི་",
            "ཉམས་ལེན་གྱི་གནད་ཟབ་མོ་ཞིག་ཡོད་ན་",
            "དམྱལ་བའི་སྲུང་མ་རྣམས་བདག་ལ་",
            "བླ་མར་མཐོང་ནས་"
        ],
        [
            "མཚོན་ཆ་གྲི་དང་མདུང་དང་སྟ་རེ་",
            "ལ་སོགས་པ་ཐམས་ཅད་ཀྱང་",
            "མེ་ཏོག་གི་ཆར་དུ་གྱུར་ནས་",
            "གནོད་པ་མེད་པ་ཞི་བར་གནས་པ་ཤོག",
            "ངན་སོང་བ་ཡང་མངོན་ཤེས་གཟུངས་ཐོབ་ནས།། ",
            "ལྷ་མི་ལུས་བླངས་བྱང་ཆུབ་སེམས་བསྐྱེད་དེ།། ",
            "བདག་གིས་དྲིན་ལན་ཆོས་ཀྱིས་གཟོ་བར་ཤོག། ",
            "ཅེས་པ་།",
            ""
        ],
        [
            "ངན་སོང་དུ་གནས་པའི་སེམས་ཅན་རྣམས་ཀྱང་",
            "མངོན་ཤེས་ལྔ་དང་གཟུངས་དང་སྤོབས་པ་ལ་སོགས་པ་ཐོབ་།",
            "འདིའི་འབྲས་བུ་ལྷ་དང་མིའི་ལུས་",
            "ཕུན་སུམ་ཚོགས་པ་བླངས་ནས་བྱང་ཆུབ་མཆོག་ཏུ་སེམས་བསྐྱེད་།",
            "ཚུར་གནོད་པ་སྐྱེལ་བ་ཀུན་ལ་བདག་གིས་",
            "དྲིན་ལན་ཆོས་ཀྱི་ཐོག་ནས་འཇལ་ནུས་པར་ཤོག",
            "ཅེས་པ་སྟེ། ",
            "ང་དང་བདག་འཛིན་གཉིས་པོ་སོ་སོར་ཕྱེས་ཏེ་",
            "བདག་འཛིན་ཁྱོད་ཀྱིས་སྔར་ནས་",
            "ད་བར་ང་སྡུག་བསྔལ་ཁོ་ན་ལ་སྦྱར་བས། ",
            "ད་ནི་གཞན་གྱིས་རང་ལ་ཚིག་ངན་སྨ་འབེབས་ལ་སོགས་པ་",
            "གང་བརྗོད་པ་ཐམས་ཅད་ངའི་བདག་འཛིན་གྱི་སྟེང་དུ་ཟེར་བ་འདུག་པས་",
            "བདག་འཛིན་ཁྱོད་ལ་དེ་འདྲ་བ་ཅི་ནས་ཀྱང་",
            "དགོས་བསམ་པ་ལ་བརྟེན་ནས་",
            "ཕ་རོལ་པོ་ལ་བླ་མའི་འདུ་ཤེས་སྐྱེ་ཐུབ་པ་ཡིན་ནོ།།",
            ""
        ],
        [
            "དེ་ཚེ་མཐོ་རིས་འགྲོ་བ་ཐམས་ཅད་ཀྱང༌། །",
            " བདག་དང་མཚུངས་པར་བདག་མེད་རབ་བསྒོམས་ནས།། ",
            "སྲིད་དང་ཞི་བ་རྣམ་པར་མི་རྟོག་པར། །",
            " མཉམ་པ་ཉིད་དུ་ཏིང་འཛིན་བསྒོམ་པར་ཤོག། ",
            "མཉམ་པ་ཉིད་དུ་རང་ངོ་འཕྲོད་པར་ཤོག། ",
            "ཅེས་པ་།",
            "ཇི་ལྟར་དངོས་པོ་གཤིས་ཀྱི་གནས་ཚུལ་།",
            "རྣམ་ཐར་བརྒྱད་ཀྱི་ཡོན་ཏན་འབྲལ་དུ་མེད་པར་བཞུགས་པ་",
            "དེ་རྣལ་འབྱོར་པའི་བློ་ཡི་སྟོབས་ཀྱིས་",
            "རྣམ་པར་ངེས་ཟིན་པ་དེའི་ཚེ། ",
            "མངོན་མཐོའི་ལྷ་མའི་བདེ་འབྲས་མཐོ་རིས་ཀྱི་དཔལ་ལ་སྤྱོད་པའི་འགྲོ་བ་ཐམས་ཅད་ཀྱང༌། ",
            "རྣལ་འབྱོར་པ་བདག་དང་མཚུངས་པར་",
            "དབུ་མའི་རིགས་ཆེན་ལྔ་ལ་བརྟེན་ནས་"
        ],
        [
            "རྟོགས་པའི་བདག་མེད་གཉིས་དང་པོ་ཇི་བཞིན་།",
            "མཐོང་དོན་ལ་རབ་ཏུ་གདོམས་པས་",
            "མཐར་ཕྱིན་པར་བསྒོམས་།",
            "སྲིད་ཞི་རྣམ་པར་མི་རྟོག་པར་མདོ་སྡེ་ས་བཅུ་པར་གསུངས་པའི་",
            "མཉམ་ཉིད་བཅུ་དང་བགྲོད་པའི་ཏིང་འཛིན་རྒྱུད་ལ་སྒོམ་པར་ཤོག",
            "མཉམ་པ་ཉིད་ཀྱི་ངང་དུ་",
            "རང་ངོ་འཕྲོད་པར་ཤོག་ཅེས་སྨོན་པའོ།།",
            "དེ་ལྟར་བྱས་ན་དགྲ་འདི་ཆོམས་པར་འགྱུར།། ",
            "དེ་ལྟར་བྱས་ན་རྣམ་རྟོག་ཆོམས་འགྱུར་ཏེ།།",
            ""
        ],
        [
            "མི་རྟོག་ཡེ་ཤེས་བདག་མེད་བསྒོམ་འགྱུར་ཏེ།། ",
            "གཟུགས་སྐུའི་རྒྱུ་འབྲས་ཅི་སྟེ་ཐོབ་མི་འགྱུར།། ",
            "ཞེས་པ་།",
            "དེ་ལྟར་བྱས་ནས་ཡང་དག་པར་",
            "སྒོམ་ནུས་ན་བདག་འཛིན་རྟོག་པའི་",
            "དགྲ་འདི་ཆོམས་པར་འགྱུར་བ་དང༌། ",
            "དེ་ལྟར་བྱས་ན་"
        ],
        [
            "བདག་ཏུ་འཛིན་པའི་རྣམ་རྟོག་འདི་ཆོམས་པར་འགྱུར་བ་དང༌། ",
            "མི་རྟོག་པའི་ཡེ་ཤེས་དང་བདག་མེད་པའི་",
            "ཚུལ་རྣམས་ལེགས་པར་གོམས་པས་",
            "འབྲས་བུ་གཟུགས་སྐུ་རྣམ་གཉིས་ཐོབ་པར་གྱུར་རོ།། ",
            "ཀ་ཡེ་དེ་དག་ཐམས་ཅད་རྟེན་འབྲེལ་ཡིན།། ",
            "རྟེན་འབྲེལ་རྟོགས་པ་རང་ཚུགས་མེད་པ་ཡིན།། ",
            "ཕར་བསྒྱུར་ཚུར་བསྒྱུར་རྫུན་སྣང་སྒྱུ་མ་ཡིན།། ",
            "འགལ་མེ་བཞིན་དུ་སྣང་བའི་གཟུགས་བརྙན་ཡིན།། ",
            "ཆུ་ཤིང་བཞིན་དུ་སྲོག་ལ་སྙིང་པོ་མེད།། ",
            "ཁུག་སྣ་བཞིན་དུ་བཏུད་ནས་འཇིག་པ་ཡིན།།",
            ""
        ],
        [
            "སྨིག་སྒྱུ་བཞིན་དུ་རྒྱང་ནས་མཛེས་པ་ཡིན།། ",
            "མེ་ལོང་གཟུགས་བརྙན་ལྟ་བུར་བདེན་བདེན་འདྲ།། ",
            "སྤྲིན་དང་ན་བུན་བཞིན་དུ་སྡོད་སྡོད་འདྲ།། ",
            "ཞེས་པ་།",
            "ཀ་ཡེ་ཞེས་འབོད་དེ་སྣང་པའི་ཆོས་རྣམས་ཀྱི་",
            "གྲུབ་ཚུལ་རྟེན་འབྲེལ་ལས་འབྱུང་།",
            "རྟེན་འབྲེལ་གྱི་གོ་དོན་རང་ཚུགས་མེད་པ་སྟེ་",
            "གཅིག་ལ་གཅིག་རྟེན་ཁོ་ནས་དབང་བསྒྱུར་བ། ",
            "ལས་མཐའ་མེད་པའི་ཤེས་བྱའི་ཆོས་ཚུལ་རྣམ་པར་བཀྲ་བས། ",
            "སྔ་ཕྱིའི་རྒྱུ་འབྲས་ཀྱི་འབྲེལ་པས་",
            "ལྟར་སྣང་ཕར་སྒྱུར་ཚུར་སྒྱུར་རྫུན་སྣང་ཡིན་པས་སྒྱུ་མ་དང༌། ",
            "འཁྲུལ་པས་དབང་ཤེས་ཀྱིས་མགལ་མེའི་འཁོར་ལོ་མྱུར་བར་འཁོར་བས་",
            "མེ་འཁོར་གཅིག་ཏུ་སྣང་བའི་གཟུགས་བརྙན་ལྟར་།",
            ""
        ],
        [
            "དེ་བཞིན་ཆུ་ཤིང་ཁོག་སྟོང་ལྟར་སྲོག་ལ་སྙིང་པོ་།",
            "ཁུག་སྣ་བཞིན་དུ་རིམ་པར་གཅིག་ནས་",
            "གཅིག་ཏུ་བཏུད་དེ་འཇིག་པ་དང༌། ",
            "བྱེ་ཐང་དུ་སྨིག་སྒྱུ་ལ་ཆུར་འཁྲུལ་ཏེ་",
            "མཛེས་པར་སྣང་བ་མེ་ལོང་གི་གཟུགས་བརྙན་ལྟར་བདེན་བདེན་ལྟར་སྣང་བ། ",
            "སྤྲིན་དང་ན་བུན་སྡོད་སྡོད་འདྲའང་",
            "གློ་བུར་ཡིན་པ་ལྟར་ཤེས་དགོས་སོ།།",
            "དགྲ་བདག་གཤེད་མ་འདི་ནི་དེ་བཞིན་དུ། །",
            " ཡོད་ཡོད་འདྲ་སྟེ་ནམ་ཡང་ཡོད་མ་ཡིན།། ",
            "བདེན་བདེན་འདྲ་སྟེ་གང་དུའང་བདེན་མ་བྱེད།། ",
            "སྣང་སྣང་འདྲ་སྟེ་སྒྲོ་སྐུར་ཡུལ་ལས་འདས།། ",
            "དེ་ལ་ལས་ཀྱི་འཁོར་ལོ་གང་ཞིག་ཡོད།།",
            ""
        ],
        [
            "ཞེས་པ་།",
            "ཞེན་ཡུལ་འཁྲུལ་པའི་ལོག་ཤེས་ཐོག་མ་མེད་པ་ནས་",
            "ཡུན་རིང་དུ་སྒོ་ཀུན་ནས་བརྣག་པའི་དགྲ་བོ་བདག་ཅེས་པ། ",
            "བརྟག་ན་མ་གྲུབ་ཀྱང༌། ",
            "མ་དཔྱད་པའི་ངོར་སྡུག་བསྔལ་ཁོ་ནར་སྦྱོར་བའི་གཤེད་མ་འདི་ནི། ",
            "གཉིས་འཛིན་གྱི་མདུད་པས་དམ་དུ་བཅིངས་པ་",
            "རྣམས་ལ་ཡོད་ཡོད་དུ་འདྲ་སྟེ་",
            "ཡང་ཤིན་ཏུ་རྣམ་དཔྱོད་ཀྱི་བློ་ངོར་ཡེ་ནས་ཡོད་མ་མྱོང་བ་།",
            "འཁྲུལ་པའི་བློ་ངོར་སྡོད་ལུགས་ནས་གྲུབ་པའི་བདེན་བདེན་འདྲ་ཡང༌། ",
            "ཀུན་དཔྱོད་རྟེན་འབྲེལ་ཆེན་མོའི་རིགས་པའི་",
            "མདུན་དུ་ནམ་ཡང་མི་།",
            "དཔྱད་མི་དཔྱད་དང་བྲལ་བའི་",
            "རང་གར་སེམས་ཅན་སྤྱི་མཐུན་གྱི་",
            "བློ་བསྙོན་མེད་ངོར་སྣང་སྣང་འདྲའང༌། ",
            "སྣང་ཙམ་ཉིད་ལས་སྣང་བའི་ཆོས་སུ་གྲུབ་མཐའི་",
            "སྒྲོ་སྐུར་གྱི་ཡུལ་ལས་འདས་པས། ",
            "རྩ་བ་ཉོན་མོངས་ཆད་པས་དེ་ལ་",
            "ལས་ཀྱི་འཁོར་ལོའི་རྒྱུན་གང་ཞིག་ཡོད་དེ་",
            "མེད་དོ།།",
            ""
        ],
        [
            "འདི་ནི་འདི་ལྟར་རང་བཞིན་མེད་ན་ཡང༌། །",
            " ཆུ་ཕོར་གང་དུ་ཟླ་བའི་གཟུགས་བརྙན་ཤར།། ",
            "ལས་འབྲས་འདི་ནི་བརྫུན་པས་སྣ་ཚོགས་བཀྲ། །",
            " སྣང་བ་ཙམ་དུ་བླང་དོར་བྱའོ་ཨང༌། །",
            " ཞེས་པ་།",
            "བཀའ་དང་པོ་བདེན་བཞིའི་ཆོས་འཁོར་གྱིས་ལམ་ཕྱིན་ཅི་ལོག་པ་ལས་ལྡོག་སྟེ་",
            "ཡང་དག་པའི་ལམ་ལ་བཀོད་།",
            "རིམ་གྱིས་བློ་ལམ་ལ་ལེགས་པར་བྱང་བས། ",
            "དབང་པོ་རྣོན་པོ་ཆོས་ཀྱི་རྗེས་སུ་འབྲང་བའི་",
            "རྣམ་ཐར་སྒོ་གསུམ་གྱིས་ཆོས་རྣམས་རང་བཞིན་མེད་པར་",
            "ངེས་པ་བྱས་ནའང༌། ",
            "ཆུ་ཕོར་གྱིས་དཔེ་།",
            "ཆུས་གང་བའི་ཕོར་པའམ་སྣོད་སོ་སོ་གང་དུ་ཡོད་པར། ",
            "ཟླ་བའི་གཟུགས་བརྙན་ནི་ཕོར་སྣོད་སོགས་ཀྱི་རྒྱུ་འདྲ་མིན་དང༌། ",
            "ནང་གི་ཆུ་ཡི་བྱེ་བྲག་མི་ཕྱེད་པར་",
            "སྣང་དུ་རུང་བའམ་འཆར་དུ་རུང་བ་ལྟར། ",
            "རང་བཞིན་མེད་པའི་གནས་ལུགས་ཀྱི་ངང་དུ་",
            "མི་བདེན་པར་རྫུན་པ་སྒྱུ་མའི་ལས་འབྲས་ཀྱི་",
            "གོ་མི་ཁེགས་པར་སོ་སོར་བཀྲ་བས། ",
            "འཁོར་འདས་ཀྱི་སྣང་ཚུལ་དང་",
            "ལ"
        ],
        [
            "ས་འབྲས་འཆིང་གྲོལ་རྣམས། ",
            "སྣང་ཡང་བདེན་མེད་ཙམ་དུ་",
            "ལག་ལེན་བླང་དོར་བྱ་དགོས་སོ།།",
            "ཨང་ཅེས་འབོད་སྐུལ་དུ་།",
            "སྐྱར་དོན་ཞུ་ན་ལས་འབྲས་བདེན་པ་མེད་པ་",
            "བརྫུན་པ་ཡིན་ཀྱང་ལས་འབྲས་ལ་",
            "ལས་འབྲས་སུ་འཛིན་པའི་འཛིན་པ་",
            "འདི་མ་ཞིག་གི་བར་དུ་ལས་འབྲས་བདེན་པ་ཡོད་པ་།",
            "དེ་ཡང་དགེ་བ་ལ་དགེ་བར་འཛིན་པའི་",
            "བློ་ཇི་སྲིད་པའི་རིང་ལ་དགེ་བ་འདི་དགེ་བ་ཡིན་པ་",
            "མ་གཏོགས་འདི་མ་རེད་ཅེས་བརྗོད་ཀྱང་འགེག་མི་།",
            "སྡིག་པ་ལ་སྡིག་པར་འཛིན་པའི་བློའི་འདུ་ཤེས་ཡོད་ནས་",
            "བཟུང་སྟེ་སྡིག་པ་འདི་སྡིག་པར་གྲུབ་བསྡད་ཡོད་རེད་",
            "མ་གཏོགས་སྡིག་པ་སྟོང་ཉིད་རེད་ཅེས་བརྗོད་ཀྱང་མི་འགྲིག་པས་",
            "བླང་དོར་འདི་ཀུན་ཀུན་རྫོབ་ཙམ་དུ་",
            "རྒྱུ་རྐྱེན་རྟེན་འབྲེལ་རང་བཞིན་གྱིས་མ་གྲུབ་ཀྱང་",
            "ཀུན་རྫོབ་ཏུ་བསླུ་བ་མེད་པས་འཁྲུལ་པ་དང་",
            "ཚད་མ་ལ་གཞི་མཐུན་ཡོད་པ་ཡིན་ཏེ",
            ""
        ],
        [
            "དཔེར་ན་ལས་འབྲས་རང་བཞིན་གྱིས་མ་གྲུབ་ཀྱང་",
            "ཇི་སྲིད་ལས་འབྲས་རང་བཞིན་མེད་པར་",
            "མ་རྟོགས་ཀྱི་བར་དུ་ལས་འབྲས་ལ་",
            "ལས་འབྲས་སུ་འཛིན་པ་ཡོད་ཀྱི་རིང་ལ་",
            "ལས་འབྲས་ཚད་མ་ཡིན་ཏེ་",
            "ལས་གང་བསགས་པ་དང་མཐུན་པའི་",
            "འབྲས་བུ་མྱོང་བ་བསླུ་བ་མེད་པའི་ཕྱིར། ",
            "རྨི་ལམ་ཡུལ་དུ་བསྐལ་བའི་མེ་འབར་ཚེ། །",
            " རང་བཞིན་མེད་ཀྱང་ཚ་བས་འཇིགས་སྐྲག་ལྟར། །",
            " དམྱལ་ཁམས་སོགས་ལ་རང་བཞིན་མེད་ན་ཡང༌། །",
            " བཙོ་བསྲེགས་ལ་སོགས་འཇིགས་པས་སྤང་བར་བྱ།། ",
            "ཞེས་པ་།",
            "རྨི་ལམ་དུ་མེ་འབར་བ་མཐོང་བའི་ཚེ་",
            "ཚ་བ་རང་བཞིན་གྱིས་མ་གྲུབ་ཀྱང་",
            "ཚ་བའི་འཇིགས་སྐྲག་གི་བག་ཆགས་ཡོད་པས་",
            "ཚ་བའི་འཇིགས་སྐྲག་འབྱུང་བ་ལྟར་",
            "དམྱལ་བ་ཡི་དྭགས་དུད་འགྲོ་ལ་སོགས་པ་རང་བཞིན་གྱིས་གྲུབ་པ་མེད་ཀྱང་",
            "དམྱལ་བའི་བཙོ་བསྲེགས་ལ་སོགས་པའི་འཇིགས་པས་སྤང་བར་།",
            "ཚད་པས་འཁྲུལ་ཚེ་མུན་ནག་ཡོང་མེད་ཀྱང༌། །",
            " གཏིང་རིང་ཕུག་ཏུ་རྒྱུ་ཞིང་འཚུབ་པ་ལྟར། །",
            " མ་རིག་སོགས་ལ་རང་བཞིན་མེད་ན་",
            ""
        ],
        [
            "ཡང༌། །",
            " ཤེས་རབ་གསུམ་གྱིས་འཁྲུལ་བ་བསལ་པར་བྱ།། ",
            "ཞེས་པ་།",
            "ཚད་པའི་ན་ཚ་ཤུགས་ཆེར་ན་བས་འཁྲུལ་པའི་ཚེ་མུན་ནག་ཡོང་བ་མེད་ཀྱང༌། ",
            "མུན་ནག་གཏིང་རིང་ཕུག་ཏུ་རྒྱུ་ཞིང་",
            "འཚུབ་པ་ལྟར་མ་རིག་པ་ལ་སོགས་པ་རང་བཞིན་གྱིས་གྲུབ་པ་མེད་ཀྱང་",
            "དེ་ལྟར་མ་ཤེས་པས་འཁྲུལ་པའི་དབང་གིས་འཁོར་བའི་གཏིང་རིང་ཕུག་ཏུ་རྒྱུ་བས། ",
            "ཤེས་རབ་གསུམ་གྱིས་འཁྲུལ་པ་བསལ་བར་བྱ་ཞེས་སོ།།",
            "རོལ་མོ་མཁན་གྱིས་དགྱེས་པའི་གླུ་བླངས་ཏེ།། ",
            "དཔྱད་ན་སྒྲ་དེའི་རང་བཞིན་མ་མཆིས་མོད།། ",
            "མ་དཔྱད་ཚོགས་པའི་སྙན་པའི་སྒྲ་བྱུང་ནས།།",
            ""
        ],
        [
            "སྐྱེ་བོ་སེམས་ཀྱི་གདུང་བ་སེལ་བ་ལྟར། །",
            " ལས་དང་རྒྱུ་འབྲས་ཡོངས་སུ་སྤྱད་པ་ན།། ",
            "གཅིག་དང་ཐ་དད་རང་བཞིན་མེད་ན་ཡང༌། །",
            " སྣང་སྣང་ལྟ་བུར་ཆོས་ལ་སྐྱེ་འཇིག་བྱེད།། ",
            "ཡོད་ཡོད་ལྟ་བུར་སྐྱེ་འཇིག་སྣ་ཚོགས་མྱོང༌།། ",
            "སྣང་བ་ཙམ་དུ་བླང་དོར་བྱའོ་ཨང༌། །",
            " ཞེས་པ་།",
            "རོལ་མོ་མཁན་པོས་གླུ་བླངས་ནས་",
            "ཞབས་བྲོ་འཁྲབ་ཡོང་དུས། ",
            "དེ་ལ་དཔྱད་ན་",
            ""
        ],
        [
            "སྒྲ་དང་ཞབས་བྲོ་རང་བཞིན་གྱིས་གྲུབ་པ་མེད་ཀྱང་",
            "མ་བརྟགས་མ་དཔྱད་པའི་སྐབས་སུ་སྙན་པའི་སྒྲ་བྱུང་ནས་",
            "སྐྱེ་བོ་ཐམས་ཅད་སེམས་ཀྱི་གདུང་བ་སེལ་བ་ལྟར། ",
            "ལས་དང་རྒྱུ་འབྲས་ལ་ཡོངས་སུ་དཔྱད་པ་ན་",
            "གཅིག་དང་ཐ་དད་ཀྱི་ངོ་བོར་རང་བཞིན་མེད་ན་ཡང༌། ",
            "སྣང་སྣང་ལྟ་བུའི་ལས་འབྲས་ལ་སྐྱེ་འཇིག་བྱེད་པ་དང༌། ",
            "ཡོད་ཡོད་ལྟ་བུའི་བདེ་སྡུག་སྣ་ཚོགས་མྱོང་བས་",
            "སྣང་ཙམ་དུ་ལས་འབྲས་བསླུ་བ་མེད་པ་ཡིན་ནོ།།",
            "ཆུ་ཡི་ཐིགས་པས་བུམ་པ་ཁེངས་པ་ན།། ",
            "ཆུ་ཐིགས་དང་པོས་བུམ་པ་མི་ཁེངས་བཞིན། །",
            " ཐ་མ་ལ་སོགས་རེ་རེས་མ་ཡིན་ནོ།། ",
            "རྟེན་འབྲེལ་ཚོགས་པས་བུམ་པ་གང་བ་ལྟར། །",
            " བདེ་སྡུག་འབྲས་བུ་གང་གིས་མྱོང་བ་ན།།",
            ""
        ],
        [
            "རྒྱུ་ཡི་སྐད་ཅིག་དང་པོས་མ་ཡིན་ཞིང༌།། ",
            "ཐ་མའི་སྐད་ཅིག་སོགས་ཀྱིས་མ་ཡིན་ཀྱང༌། །",
            " རྟེན་འབྲེལ་ཚོགས་པས་བདེ་སྡུག་མྱོང་བར་འགྱུར།། ",
            "སྣང་བ་ཙམ་དུ་བླང་དོར་བྱའོ་ཨང༌། །",
            " ཞེས་པ་།",
            "དཔེར་ན་ཆུ་ཡི་ཐིགས་པས་བུམ་པ་ཁེངས་པ་།",
            "ཆུའི་ཐིགས་པ་དང་པོ་དང་ཐ་མ་ལ་སོགས་པ་",
            "རེ་རེས་བུམ་པ་ཁེངས་པར་མི་འགྱུར་།",
            "ཆུ་ཡི་ཐིགས་པ་མང་པོ་ཞིག་",
            "འདུས་ཤིང་བསགས་པ་ལ་བརྟེན་ནས་",
            ""
        ],
        [
            "བུམ་པ་ཁེངས་པ་ལྟར། ",
            "བདེ་སྡུག་གི་འབྲས་བུ་ཡང་འདིའི་རྒྱུ་སྐད་ཅིག་དང་པོ་དང་ཐ་མ་ལ་སོགས་པ་",
            "རེ་རེ་ཡིས་མྱོང་བར་བྱེད་མི་ནུས་ཤིང༌། ",
            "རྒྱུ་རྐྱེན་རྟེན་འབྲེལ་ཚོགས་པས་འབྲས་བུ་བདེ་སྡུག་མྱོང་བར་གྱུར་རོ།། ",
            "ཨེ་མ་མ་བརྟགས་གཅིག་པུར་ཉམས་དགའ་བའི། །",
            " སྣང་བ་འདི་ལ་སྙིང་པོ་མ་མཆིས་མོད།། ",
            "འོན་ཀྱང་ཡོད་པ་ལྟ་བུར་སྣང་བ་ཡི། །",
            " ཆོས་འདི་ཟབ་ཏེ་དམན་པས་མཐོང་བར་དཀའ།། ",
            "ཞེས་པ་།",
            "ཨེ་མ་ཞེས་ངོ་མཚར་བའི་བརྡ་དང་བཅས་པས་རིག་པས་",
            "བརྟག་དཔྱད་གཞིག་པའི་བརྒྱུད་སྣང་ཚུལ་གྱི་རང་བཞིན་ཉིད་ཙམ་བློ་ཡུལ་དུ་འཆར་བ་མ་གཏོགས། ",
            "ངོ་བོ་ཉིད་ཀྱིས་མ་གྲུབ་པས་མ་རྟག་གཅིག་པུར་",
            "ཉམས་དགའ་བ་ཞེས་འབོད་དེ",
            "གཟུང་ཡུལ་དུ་སྣང་བའི་ཆོས་འདི་དག་ལ་གདོད་ནས་མ་གྲུབ་པའམ། ",
            "སྡོད་ལུགས་ནས་གཏན་ནས་མ་གྲུབ་པས། ",
            "སྣང་ཙམ་ཉིད་ལ་མངོན་པར་ཞེན་པས་མེད་དོན་ཅིའང་མི་འགྲུབ་པས། ",
            "སྙིང་པོ་མ་མཆིས་།",
            "མི་ལས། ",
            "ཨེ་མ་ཁམས་གསུམ་འཁོར་བའི་ཆོས། །",
            "མེད་བཞིན་སྣང་བ་ངོ་མཚར་ཆེ།།",
            ""
        ],
        [
            "ཞེས་གསུངས་པ་ལྟར། ",
            "ཡེ་ནས་ཡོད་མ་མྱོང་ནའང་",
            "ཡུལ་ཅན་ངོར་ཡོད་པ་ལྟར་དུ་སྣང་བའི་",
            "ཆོས་འདི་ཅི་ལས་བྱུང་བ་དང༌། ",
            "མེད་ཀྱང་ཡོད་སྣང་གི་ཚུལ་དེ་ཟབ་པའི་ཚུལ་།",
            "བློ་གྲོས་དང་རྣམ་དཔྱོད་དམན་པ་རྣམས་ཀྱིས་",
            "ཚུལ་བཞིན་མཐོང་བར་དཀའ་བ་ཡིན་ནོ།། ",
            "ད་ནི་འདི་ལ་མཉམ་པར་འཇོག་པ་ན།། ",
            "ངེས་པར་སྣང་བ་ཙམ་ཡང་ཅི་ཞིག་ཡོད།། ",
            "ཡོད་པ་ཅི་ཡོད་མེད་པའང་ཅི་ཞིག་ཡོད།།",
            ""
        ],
        [
            "ཡིན་མིན་དམ་བཅའ་གང་དུའང་ཅི་ཞིག་ཡོད།། ",
            "ཞེས་པ་།",
            "རྣམ་པར་དཔྱོད་པའི་བློ་ཡི་མཐུ་ཡོངས་སུ་",
            "རྫོགས་པའི་རྣལ་འབྱོར་པ་རྣམས་ནི་",
            "ཡང་དག་ཉིད་ལ་མ་བཅོས་པའི་",
            "ངང་གིས་མཉམ་པར་འཇོག་པ་ན་",
            "གཉིས་འཛིན་གྱིས་སྒྲོ་བཏགས་པ་ཙམ་ལས། ",
            "དོན་དུ་ཇི་བཞིན་དུ་ངེས་པར་",
            "ཅིར་ཡང་མེད་ཅིང་མཐར་ཐུག་",
            "སྣང་བ་ཙམ་ཡང་བག་ལ་ཞི་ཞིང་",
            "དེ་སྣང་བ་ལྟར་དུ་ཡུལ་གྱི་",
            "རང་བཞིན་དུ་སྣང་བ་ཙམ་ཉིད་ཀྱང་",
            "ཅི་ཞིག་ཡོད་དེཡོད་པར་བཏགས་པ་དང༌། ",
            "མེད་པར་བཏགས་པ། ",
            "དེ་བཞིན་ཡིན་མིན་སོགས་སུ་བཏགས་པ་",
            "ཀུན་གྱི་མཐའ་མ་ལུས་ཡོངས་སུ་ཟད་པས། ",
            "གཟུང་རྣམ་དང་འཛིན་རྣམ་གྱི་",
            "དམ་བཅའ་གནས་སྣང་གང་གི་",
            "ངོར་རང་བཞིན་གྲུབ་པ་ཅི་ཞིག་ཡོད་དེ་མེད་དོ།།",
            ""
        ],
        [
            "ཡུལ་དང་ཡུལ་ཅན་ཆོས་ཉིད་མ་མཆིས་ཤིང༌། །",
            " བླང་དོར་ཀུན་བྲལ་སྤྲོས་དང་བྲལ་བ་ཡིས། །",
            " གཉུག་མའི་ངང་དུ་བློ་གྲོས་མ་བཅོས་པར། །",
            " ལྷན་ནེ་གནས་ན་སྐྱེས་བུ་ཆེན་པོར་འགྱུར།། ",
            "ཞེས་པ་།",
            "གཟུང་ཡུལ་དང་འཛིན་ཡུལ་དེ་གཉིས་གང་ནས་",
            "འཆར་བའི་གདོད་མའི་ཆོས་ཉིད་ཀྱང༌། ",
            "གཞི་ལམ་འབྲས་གསུམ་གང་དུའང་མ་མཆིས་ཤིང༌། ",
            "འཐོབ་བྱ་མྱང་འདས་དང༌། ",
            "སྤང་བྱ་འཁོར་བའང་མེད་པས་དེའི་ཆེད་དུ་",
            "བྱ་བའི་སྤྲོས་པ་ཅན་གྱི་བླང་དོར་ཡང་མ་གྲུབ་ཅིང༌། ",
            "མཐའ་ཡི་མཚན་མ་ཀུན་དང་བྲལ་ཞིང༌",
            "གྲུབ་མཐའི་སྒྲོ་འདོགས་དང་སྒོམ་པའི་",
            "མཚན་མའི་མྱོང་བ་སོགས་ཀྱི་སྤྲོས་པ་",
            "མ་ལུས་པ་དང་བྲལ་བ་ཡིས། ",
            "ཡེ་གྲོལ་སྐྱེ་མེད་རྒྱུ་འབྲས་ཀྱིས་",
            "མ་གོས་པའི་ངང་བཞག་གཉུག་མའི་",
            "ངང་དུ་ཡིན་ལུགས་ཇི་བཞིན་རྟོགས་པའི་",
            "བློ་གྲོས་མ་བཅོས་པར་དགག་སྒྲུབ་དང་",
            "བྲལ་བའི་ལྷན་ནེ་ལྷང་ངེ་གསལ་བར་",
            "གནས་ན་སྐྱེས་བུ་ཆེན་པོར་",
            "འགྱུར་བ་ཐེ་ཚོམ་མེད་ཅེས་གསུངས་པ་ཡིན།།",
            "དེ་ལྟར་ཀུན་རྫོབ་བྱང་ཆུབ་སེམས་དང་ནི། །",
            " དོན་དམ་བྱང་ཆུབ་སེམས་ལ་སྤྱད་པ་ཡིས། །",
            " ཚོགས་གཉིས་བར་ཆད་མེད་པར་མཐར་ཕྱིན་ནས།། ",
            "དོན་གཉིས་ཕུན་སུམ་ཚོགས་པ་ཐོབ་པར་།",
            ""
        ],
        [
            "ཅེས་པ་།",
            "དེ་ལྟར་གཞི་ཀུན་རྫོབ་སྨོན་འཇུག་གི་ལམ་གྱི་བྱང་ཆུབ་སེམས་དང༌། ",
            "ཆོས་རྣམས་ཀྱི་གནས་སྣང་གི་ཚུལ་མ་འདྲེས་པར་གསལ་བར་མཁྱེན་པའི་དོན་དམ་བྱང་ཆུབ་སེམས་ལ་ཚུལ་བཞིན་དུ་སྤྱད་པས་",
            "ལམ་དུ་བསོད་ནམས་དང་ཡེ་ཤེས་ཀྱི་ཚོགས་གཉིས་བར་ཆད་མེད་པར་བགྲོད་པ་མཐར་ཕྱིན་ནས",
            "འབྲས་བུ་རང་དོན་གཞན་དོན་གཉིས་མཐར་ཕྱིན་པའི་སྤང་རྟོགས་ཕུན་སུམ་ཚོགས་པས། ",
            "གཞི་གནས་ཀྱི་ཡེ་ཤེས་མངོན་དུ་འགྱུར་བའི་འབྲས་བུ་འཐོབ་པར་ཤོག་ཅེས་སྨོན་པའོ།།",
            "དགྲ་བོ་གནད་ལ་དབབ་པ་མཚོན་ཆའི་འཁོར་ལོ་ཞེས་བྱ་བ། ",
            "འཇིགས་པའི་གཅན་གཟན་སྣ་ཚོགས་རྒྱུ་བའི་ནགས་ཁྲོད་དུ་ལུང་རིགས་དང་",
            "རྟོགས་པའི་རྣལ་འབྱོར་པ་དྷརྨ་རཀྵི་ཏ་ཆེན་པོ་དེས་",
            "བླ་མ་དམ་པའི་གསུང་ལྟར་སྡེབས་ནས་",
            "དུས་ཀྱི་སྙིགས་མ་ལ་འཇིགས་པ་དང་བཅས་པའི་",
            "ནགས་ཁྲོད་དུ་ཉམས་སུ་བླང་བའོ།།",
            "དེས་ཨ་ཏི་ཤ་ལ་གནང་།",
            ""
        ],
        [
            "ཨ་ཏི་ཤས་ཀྱང་གདུལ་དཀའ་བའི་",
            "སེམས་ཅན་མང་པོ་འདུལ་བའི་ཕྱིར། ",
            "ཕྱོགས་དང་ཕྱོགས་མཚམས་མེད་པར་ཉམས་སུ་བླངས་།",
            "རྟོག་པ་འཁྲུངས་པའི་ཚིགས་སུ་",
            "བཅད་པའང་འདི་སྐད་གསུངས་སོ།། ",
            "ཁོ་བོས་རྒྱལ་སྲིད་སྤངས་ནས་དཀའ་བ་སྤྱད་པའི་ཚེ། །",
            " བསོད་ནམས་བསགས་ནས་བླ་མ་མཆོག་དང་མཇལ། །",
            " དམ་ཆོས་བདུད་རྩི་འདི་བསྟེན་ཆོས་དབང་བསྐུར། །",
            " དེང་སང་གཉེན་པོ་ཐུབ་ནས་ཆིག་རྐྱ་བཟུང༌། །",
            " གྲུབ་པའི་མཐའ་ལ་ཕྱོགས་རིས་མ་མཆིས་པར། །",
            " བློ་གྲོས་བཀྲམ་ནས་"
        ],
        [
            "ཀུན་ནས་བསླབ་པའི་ཚེ། །",
            " ཡ་མཚན་དཔག་མེད་བདག་གིས་མཐོང་མོད་ཀྱི། །",
            " སྙིགས་མའི་དུས་འདིར་ཆོས་འདིར་ཕན་པར་བྱུང༌།། ",
            "ཞེས་པའི་བསྡུས་དོན་ནི་ཨ་ཏི་ཤ་ཁོ་བོས་",
            "བླ་མའི་སྐུ་མདུན་ནས་གདམས་ངག་ཞུས་ཤིང༌། ",
            "ཞུས་པ་དེ་ཡང་ཚིག་ཙམ་དང་གོ་བ་ཙམ་ལ་",
            "ལྷག་སོང་བ་མིན་པར་ཕྱོགས་མཐའ་དག་ནས་",
            "ཆད་ལྷག་མེད་པ་ཉམས་སུ་བླངས་།",
            "བདག་ཟ་ཧོར་རྒྱལ་པོའི་རྒྱལ་སྲིད་སྤངས་ནས་",
            "ཆོས་ལ་དཀའ་བ་སྤྱད་པའི་ཚེ་",
            "བསོད་ནམས་བསགས་པས་བླ་མ་ཆོས་ཀྱི་སྲུང་བ་དང་མཇལ། ",
            "དམ་ཆོས་བདུད་རྩི་འདི་བསྟན་ནས་",
            "ཆོས་དབང་སེམས་ལ་བསྐུར། ",
            "དེང་སང་གཉེན་པོ་ཐུབ་ནས་རྐྱེན་ལ་རག་ལས་",
            "མི་དགོས་པར་རང་གི་རྐང་པའི་",
            "ཐོག་ཏུ་ལངས་ཐུབ་པ་ཅན་ཞིག་ཆགས་།",
            ""
        ],
        [
            "ངས་གྲུབ་མཐའ་ཀུན་ལ་ཕྱོགས་རིས་མེད་པའི་",
            "བློ་གྲོས་རྒྱས་ནས་རྒྱལ་བའི་བསྟན་པ་",
            "མཐའ་དག་ལ་བསླབ་པའི་ཚེ་ཚིག་རེ་རེའི་",
            "ནང་དུའང་ཡ་མཚན་པའི་",
            "གོ་དོན་དཔག་ཏུ་མེད་པ་ཡོད་པ་དང༌། ",
            "ཡ་མཚན་པའི་ཉམས་སྣང་ཡང་",
            "དཔག་ཏུ་མེད་པ་སྐྱེས་ཀྱི་",
            "འདུག་པ་བདག་གིས་མཐོང་ན་ཡང༌། ",
            "དོན་སྙིང་ལ་ཕན་པ་ནི་དུས་སྙིགས་མའི་",
            "སྐབས་འདིར་ཆོས་འདི་ཁོ་ན་།",
            "ཞེས་གསུངས་།",
            "རྒྱ་བོད་ན་སློབ་མ་བསམ་གྱིས་",
            "མི་ཁྱབ་པ་མཆིས་པའི་ནང་ནས་",
            "བཅོམ་ལྡན་འདས་མ་སྒྲོལ་མ་ལ་སོགས་པ་",
            "ཡི་དམ་གྱི་ལྷ་དཔག་ཏུ་མེད་པས། །",
            "ལུང་བསྟན་པའི་སྣོད་དང་ལྡན་པའི་",
            "སློབ་མ་ཨུ་པ་སི་ཀ་དང༌། ",
            "བོད་མཐའ་འཁོབ་ཀྱི་གདུལ་བྱ་མ་རུངས་པ་",
            "འདུལ་བའི་ཆོས་སུ་གནང་བ་།",
            "ལོ་པཎ་ཡང་རྒྱལ་བ་ཡབ་སྲས་གཉིས་ཀྱིས་མཛད་དོ།།",
            ""
        ],
        [
            "ཇོ་བོ་སྟོན་པ། པོ་ཏོ་བ། ཤ་ར་བ། འཆད་ཀ་བ། སྤྱིལ་བུ་པ། །",
            "ལྷ་ཆེན་པོ། ལྷ་འགྲོ་བའི་མགོན་པོ། འོད་འཇོ་པ། ",
            "མཁན་པོ་དམར་སྟོན། མཁན་པོ་ཤེས་རབ་རྡོ་རྗེ། དེས་མཁན་པོ་བུད་དྷཱ་རཏྣ་།",
            "དེས་ཀིརྟི་ཤྲི་།",
            "དེས་རྒྱལ་བ་བཟང་པོ་།",
            "དེས་སྣུབས་ཆོས་ལུང་པ་བསོད་ནམས་རིན་ཆེན་།",
            "དེས་གཞོན་ནུ་རྒྱལ་མཆོག་དཀོན་མཆོག་འབངས་ལ་གནང་བ་བཅས་",
            "བླ་མ་དྷརྨ་རཀྵི་ཏའི་བློ་སྦྱོང་གི་སྐོར་རོ། །",
            "ཞེས་རྣལ་འབྱོར་གྲུབ་པའི་དབང་ཕྱུག་ཆེན་པོ་༧སྐྱབས་རྗེ་སངས་རྒྱས་མཉན་པ་",
            "དཔལ་ལྡན་རང་བྱུང་ཕྲིན་ལས་ཀུན་ཁྱབ་བསྟན་པའི་རྒྱལ་མཚན་དཔལ་བཟང་པོ་མཆོག་གིས་",
            "དད་ལྡན་སློབ་མ་རྣམས་ལ་",
            "བློ་སྦྱོང་གི་གསུང་ཆོས་གནང་བ་འདི་",
            "ཕྱི་རབས་གང་གི་གདུལ་བྱ་རྣམས་ཀྱི་དོན་དུ་",
            "གུས་མཁན་པོ་ཀརྨ་འོད་སྲུང་ནས་ཡི་གེར་བཀོད་པ་ལགས་སོ།། །",
            "སརྦ་ཧེ་འཛུམ། ",
            "དམ་པ་རྣམས་ཀྱི་ལེགས་བཤད་",
            "རྒྱུན་འཛིན་ཅིང༌། །",
            " དེ་དག་འཆད་དང་",
            "ཀློག་སྤེལ་ལས་བརྩོན་པས། །",
            " རྒྱལ་བསྟན་ཡུན་གནས་",
            "འགྲོ་བའི་བདེ་དགེའི་རྒྱུར། །",
            " འགྱུར་ན་"
        ],
        [
            "བན་ཆེན་ལེགས་བཤད་རྒྱུན་སྐྱོང་ཤོག། ",
            "ཅེས་པ་འདི་བཞིན། ",
            "གསུང་རབ་ཀྱི་དཔེ་སྐྲུན་གང་གིའང་མཇུག་ཏུ་སྦྱར་རུང་བ་འདི་བཞིན། ",
            "བན་ཆེན་དགོན་ལེགས་བཤད་རྒྱུན་སྐྱོང་ཁང་གི་འགན་འཛིན་སྤྱི་ནས་བསྐུལ་བའི་ངོར། ",
            "ཕྲན་མཉན་པའི་མིང་ཙམ་འཆང་བ་དེས། ",
            "སྤྱི་ལོ་ ༢༠༡༣ དབྱིན་ཟླ་ ༥ ཚེས་ ༦ ཉིན་ཤར་མར་བྲིས་ཅིང་སྨོན་པའོ།།",
            "བན་ཆེན་ལེགས་བཤད་རྒྱུན་སྐྱོང་ཁང་ནས་",
            "ཕན་ཡོན་ཕྱོགས་སྒྲིག་ལྷན་དུ་པར་བསྐྲུན་པའི་མཐུན་སྦྱོར་དུ་",
            "གཏོང་ཕོད་ཅན་གྱི་སྦྱིན་པའི་བདག་པོ་(Eric Colombel and the Tsadra Foundation)ཨེ་རིག་དང་ཙཱ་འདྲ་ཐེབས་རྩ་ཚོགས་པས་ལྷག་བསམ་ཀུན་ནས་བསླངས་ཏེ་པར་བསྐྲུན་གནང་བས། ",
            "ཁྱེད་ཅག་གི་འགལ་རྐྱེན་བར་ཆད་ཤུལ་ཙམ་ཡང་མི་མངོན་པར་ཞི་བ་དང༌། ",
            "འདི་ཕྱི་གཉིས་ཀྱི་ལེགས་ཚོགས་ལུས་པ་མེད་པ་",
            "འབད་མེད་ལྷུན་གྱིས་གྲུབ་པའི་སྨོན་འདུན་།",
            ""
        ]
    ]
}