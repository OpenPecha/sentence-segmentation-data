{
    "version": "P000027",
    "reviewed_text": [
        [
            "༄༅། །དེ་བཞིན་གཤེགས་པའི་སྙིང་པོ་བསྟན་པ་",
            "ཞེས་བྱ་བའི་བསྟན་བཅོས་ཞེས་བྱ་བ་བཞུགས་སོ།། ",
            "མཛད་པ་པོ། ",
            "ཀརྨ་པ་རང་བྱུང་རྡོ་རྗེ། ",
            "འཇམ་མགོན་ཀོང་སྤྲུལ་བློ་གྲོས་མཐའ་ཡས། ",
            "༄༅། །དེ་བཞིན་གཤེགས་པའི་སྙིང་པོ་བསྟན་པ་",
            "ཞེས་བྱ་བའི་བསྟན་བཅོས་ཞེས་བྱ་བ་བཞུགས་སོ།། ",
            "༄༅། །དེ་བཞིན་གཤེགས་པའི་སྙིང་པོ་བསྟན་པ་",
            "ཞེས་བྱ་བའི་བསྟན་བཅོས། ",
            "སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །",
            "ཐོག་མེད་གྱུར་ཀྱང་ཐ་མ་དང་ལྡན་པ། །",
            "རང་བཞིན་གྱིས་དག་རྟག་པའི་ཆོས་ཅན་ནི། །",
            "ཐོག་མེད་སྦུབས་ཀྱིས་བསྒྲིབས་ཕྱིར་མི་མཐོང་།",
            "དཔེར་ན་གསེར་གྱི་གཟུགས་ནི་སྒྲིབ་པ་བཞིན། །",
            "ཞེས་གསུངས་སོ།།",
            "ཐོག་མ་མེད་པའི་དུས་ཀྱི་ཁམས། །",
            "ཆོས་རྣམས་ཀུན་གྱི་གནས་ཡིན་ཏེ༑།",
            "དེ་ཡོད་པས་ན་འགྲོ་ཀུན་དང་། །",
            "མྱ་ངན་འདས་པའང་ཐོབ་པ་ཡིན།།",
            ""
        ],
        [
            "སེམས་ཅན་རྣམས་ནི་སངས་རྒྱས་ཉིད༑ །",
            "འོན་ཀྱང་བློ་བུར་དྲི་མས་བསྒྲིབས། །དེ་ཉིད་བསལ་ན་སངས་རྒྱས་སོ།།",
            "ཞེས་རྒྱུད་ལུང་ངོ་།།",
            "དེ་ལ་ཐོག་མེད་ཅེས་བྱ་བ། །",
            "དེ་བས་སྔོན་ན་མེད་པ་ཉིད། །",
            "དུས་ནི་སྐད་ཅིག་དེ་ཉིད་དེ།།",
            "གཞན་ནས་བརྒྱུད་དེ་འོངས་པ་མིན།།",
            "ཁམས་ནི་བྱེད་པོ་མེད་ཀྱང་ནི། །",
            "རང་མཚན་འཛིན་པས་དེ་སྐད་བརྗོད།།",
            "ཆོས་ནི་འཁོར་དང་མྱ་ངན་འདས།།",
            ""
        ],
        [
            "གཉིས་སུ་སྣང་ལ་བཤད་པ་སྟེ།།",
            "མ་རིག་བག་ཆགས་ས་ཞེས་བྱ།།",
            "ཡང་དག་རྟོག་དང་ཡང་དག་མིན།།",
            "འདུ་བྱེད་གཡོ་བ་བསྐྱེད་རྒྱུ་ཡིན།།",
            "རྒྱུ་ཡི་རྐྱེན་ཏེ་ཀུན་གཞིར་བཤད།།",
            "གནས་ནི་རྒྱལ་བའི་སྙིང་པོ་སྟེ།།",
            ""
        ],
        [
            "ཡང་དག་མ་ཡིན་ཀུན་རྟོག་ནི། །",
            "སེམས་ཀྱི་དག་པ་ལ་རབ་གནས། །",
            "དག་པ་དེ་ཉིད་ད་ལྟར་ཡོད༑།",
            "ཡོད་ཀྱང་མ་རིག་ཀུན་རྟོག་གིས། །",
            "མི་མཐོང་ཕྱིར་ན་འཁོར་བ་ཡིན།།",
            "དེ་ཉིད་བསལ་ན་མྱ་ངན་འདས༑།",
            "དེ་ལ་ཐ་མའི་ཐ་སྙད་བྱས།།",
            "ཐོག་མཐའ་ཀུན་རྟོག་ཉིད་ལ་བརྟེན།།",
            "འདུ་བྱེད་རླུང་དང་འདྲ་བ་ཡིས༑ །",
            "ལས་དང་ཉོན་མོངས་བསྒྲུབ་པ་སྟེ།།",
            ""
        ],
        [
            "དེ་ཡིས་ཕུང་པོ་ཁམས་སྐྱེ་མཆེད། །",
            "གཉིས་སྣང་ཆོས་ཀུན་སྟོན་པ་ཡིན།།",
            "དེ་ལ་བླང་དོར་བྱེད་མཁན་འཁྲུལ། །",
            "རང་སྣང་དོར་བས་གང་ཏུ་།",
            "རང་སྣང་བླངས་པས་ཅི་ཞིག་འབྱུང་།།",
            "གཉིས་འཛིན་རྫུན་པ་མ་ཡིན་ནམ། །",
            "དེ་ཤེས་གཉེན་པོར་གསུངས་མོད་ཀྱང་། །གཉིས་མེད་རྟོགས་དེ་བདེན་པ་མིན།།",
            "རྟོག་མེད་རྟོགས་པར་འགྱུར་བའི་ཕྱིར། །",
            "གཟུགས་སོགས་ཆ་ཕྱེས་སྟོང་རྟོགས་པ༑ །",
            "ཁྱོད་རང་འཁྲུལ་པ་མ་ཡིན་ནམ། །",
            "འོན་ཀྱང་བདེན་ཞེན་བཀག་ཕྱིར་གསུངས།།",
            "ཐམས་ཅད་བདེན་མིན་རྫུན་མིན་ཏེ།།",
            ""
        ],
        [
            "ཆུ་ཟླ་བཞིན་དུ་མཁས་རྣམས་འདོད།།",
            "ཐ་མལ་ཤེས་པ་དེ་ཉིད་ལ།།",
            "ཆོས་དབྱིངས་རྒྱལ་བའི་སྙིང་པོ་ཟེར།།",
            "བཟང་དུ་འཕགས་པས་བཏང་བ་མེད།།",
            "ངན་དུ་སེམས་ཅན་གྱིས་མ་བཏང་།།",
            "ཐ་སྙད་དུ་མ་བརྗོད་མོད་ཀྱང་། །",
            "བརྗོད་པས་དེ་ཡི་དོན་མི་ཤེས།།",
            ""
        ],
        [
            "དེ་ཉིད་མ་འགགས་རོལ་པ་ལ།།",
            "ཡོན་ཏན་དྲུག་ཅུ་རྩ་བཞི་པོ། །",
            "རག་པ་ཡིན་ཏེ་རེ་རེ་ལའང་། །",
            "བྱེ་བ་ཕྲག་རེར་གསུངས་པ་ཡིན།།",
            "གནས་དང་གནས་མིན་ལས་ཤེས་དང་། །",
            "རྣམ་སྨིན་ཁམས་དང་དབང་པོ་དང་། །",
            "མོས་པ་མཁྱེན་དང་ཀུན་འགྲོ་བའི། །",
            "ལམ་དང་བསམ་གཏན་ལྷ་ཡི་མིག །",
            "གནས་རྗེས་དྲན་དང་ཞི་བ་ནི། །",
            "སྟོབས་བཅུའོ་དེ་བརྟེན་མི་འཇིགས་བཞི། །",
            "ཆོས་ཀུན་བྱང་ཆུབ་གནས་སྟོན་དང་། །",
            "ལམ་དང་འགོག་སྟོན་རྩོད་མེད་ཉིད། །",
            "རྒྱུ་དེས་མ་འཁྲུལ་ཅ་ཅོ་མེད།།",
            "དྲན་པ་མ་ཉམས་རྟག་མཉམ་བཞག །",
            "འདུ་ཤེས་སྣ་ཚོགས་མི་མངའ་དང་། །",
            "མ་བརྟགས་བཏང་སྙོམས་མེད་པ་དང་། །",
            "འདུན་པ་བརྩོན་འགྲུས་དྲན་པ་དང་། །",
            "ཏིང་འཛིན་ཤེས་རབ་རྣམ་གྲོལ་གྱི། །",
            "ཡེ་ཤེས་མཐོང་བ་མི་ཉམས་པ། །",
            "ལས་རྣམས་ཡེ་ཤེས་སྔོན་འགྲོ་དང་། །",
            "དུས་ལ་སྒྲིབ་མེད་བཅོ་བརྒྱད་དེ།།",
            "སོ་གཉིས་ལྡན་པ་ཆོས་སྐུ་ཡིན།།",
            ""
        ],
        [
            "ད་ལྟ་དེ་ལ་འགལ་བར་བྱེད།།",
            "ཡིན་ལ་ཡིན་བཞིན་མ་ངེས་པས། །",
            "མེད་ལ་ཡོད་རྟོག་ཀུན་བརྟགས་བྱས།།",
            "དེས་བསྐྱེད་རྟོགས་དེ་གཞན་དབང་ཡིན།།",
            "ཡོངས་སུ་གྲུབ་པ་མ་ཤེས་པས། །",
            "རང་གི་བྱས་པས་གཟིངས་པ་སྟེ༑།",
            "ཀྱེ་མ་ཆོས་སྐུའི་ཡོན་ཏན་འདི། །",
            "བདེན་པའི་རྟོག་ལ་བདེན་ཤེས་ཡིན།།",
            "ད་ལྟ་ནུས་པ་ཆུང་བ་དེ།།",
            ""
        ],
        [
            "བདེན་ཤེས་བོར་ནས་མི་བདེན་བཟོས།།",
            "དེ་ལ་རྗེས་འབྲང་གཡོས་པས་ལན། །",
            "དེ་ནི་ཡིན་ལ་ཡིན་བཞིན་དུ༑ །",
            "ཤེས་གྱིས་དེ་ལ་ནུས་པ་ཐོབ།།",
            "འདི་ལ་བསལ་བྱ་ཅི་ཡང་མེད།།",
            "བཞག་པར་བྱ་བ་ཅུང་ཟད་མེད།།",
            "ཡང་དག་ཉིད་ལ་ཡང་དག་ལྟ། །",
            "ཡང་དག་མཐོང་ན་རྣམ་པར་གྲོལ།།",
            "རྣམ་དབྱེར་བཅས་པའི་མཚན་ཉིད་ཅན༑ །",
            "གློ་བུར་དག་གི་ཁམས་སྟོང་གིས། །",
            "རྣམ་དབྱེར་མེད་པའི་མཚན་ཉིད་ཅན། །",
            "བླ་མེད་ཆོས་ཀྱིས་སྟོང་མ་ཡིན༑།",
            ""
        ],
        [
            "དེ་ལ་གཟུགས་སྐུ་གཉིས་རང་བཞིན། །",
            "སུམ་ཅུ་རྩ་གཉིས་མཚན་དཔེ་བྱད། །",
            "ཐོབ་པའི་ཡོན་ཏན་རང་ལུས་ཏེ།།",
            "ལུས་དེ་བདག་དང་པྱྭ་དབང་ཕྱུག །",
            "ཚངས་དང་ཕྱི་རོལ་བདེན་པའི་རྡུལ། །",
            "ཕག་ན་མོ་ཡིས་བྱས་པ་མིན༑།",
            "སྒོ་ལྔ་གཟུང་དང་འཛིན་པ་ཡི། །",
            "རྣམ་འགྱུར་མ་དག་དེ་སྦྱངས་པས། །",
            "དེ་ཚེ་ཐོབ་པར་ཐ་སྙད་བྱས།།",
            "དེ་བས་རྩ་རླུང་ཐིག་ལེ་རྣམས། །",
            "དག་པ་དག་པའི་གཟུགས་སྐུ་སྟེ།།",
            "མ་སྦྱང་མ་དག་གཟུགས་སྐུའོ།།",
            "དཔེར་ན་ཤུན་བཅས་བཻཌཱུཪྻ། །",
            "དེ་ལ་ཡོན་ཏན་མི་སྣང་དང་། །",
            "རེ་བ་བ་ཚྭའི་ཆུས་སྦྱོང་དང་། །",
            "སྐྱུར་པོ་ལྭ་བས་སྦྱོང་བ་དང་༑ །",
            "ཆུ་གཙང་ཀཱ་ཤི་ཀས་སྦྱོང་།",
            ""
        ],
        [
            "དག་དེ་ནོར་བུ་དགོས་འདོད་འབྱུང་།།",
            "དེ་བཞིན་སེམས་ཀྱི་བཻཌཱུཪྻ༑ །",
            "ཉོན་མོངས་ཤེས་བྱ་སྙོམས་འཇུག་།ཤུན་པ་གསུམ་པོ་སྦྱང་བའི་ཕྱིར། །",
            "ཚོགས་སྦྱོར་མ་དག་ས་བདུན་དང་། །",
            "དག་པའི་ས་གསུམ་ལ་རབ་སྦྱོང་།།",
            "ཡང་དག་མ་ཡིན་ཀུན་རྟོག་དེ།།",
            "དག་པའི་ཀུན་རྟོག་དང་སྤྲད་པས། །",
            "ཤིང་གཉིས་ཚིག་བཞིན་ཀུན་རྟོག་བྲལ།།",
            "སྤངས་གཉེན་དེ་བཞིན་ཉིད་རྟོགས་དང་། །",
            "འབྲས་བུའི་མཚན་འཛིན་བཞི་བྲལ་བ། །",
            "དེ་ཚེ་ནམ་མཁའི་སྐུ་ཅན་ལ།།",
            "མཚན་གྱི་མེ་ཏོག་རྒྱས་པར་འགྱུར།།",
            ""
        ],
        [
            "མ་དག་མ་དག་དག་པ་དང་། །",
            "ཤིན་ཏུ་རྣམ་དག་གོ་རིམ་བཞིན། །",
            "སེམས་ཅན་བྱང་ཆུབ་སེམས་དཔའ་དང་། །",
            "དེ་བཞིན་གཤེགས་པའི་གནས་སྐབས་གསུམ། །",
            "བརྗོད་ཀྱང་སངས་རྒྱས་གསར་སྐྱེས་མིན།།",
            "ཅི་ལྟར་སྔ་བཞིན་ཕྱིས་དེ་བཞིན། །",
            "མི་འགྱུར་སངས་རྒྱས་སྙིང་པོ་ཡིན།།",
            "འགྱུར་བ་དྲི་བྲལ་དེ་ལ་བརྗོད།།",
            "གང་དག་ལྟ་ངན་ཞུགས་པ་རྣམས། །",
            "སངས་རྒྱས་ཡོན་ཏན་རྒྱུ་མེད་དང་། །",
            "ཡང་ན་རང་མིན་ཕྱི་རོལ་གྱིས། །",
            "རྒྱུ་རྐྱེན་གྱིས་བསྐྱེད་རྟོགས་པ་ནི། །",
            "ཕྱི་རོལ་རྟག་ཆད་ཁྱད་ཅི་ཡོད།།",
            "འདུ་བྱེད་སྐད་གཅིག་སྐྱེ་འགག་སྣང་།།",
            "མ་དག་འདུ་བྱེད་དག་དང་མཚུངས།།",
            ""
        ],
        [
            "གལ་ཏེ་དེ་ལྟ་མ་ཡིན་ན།།",
            "གཟུགས་སྐུའི་ཕྲིན་ལས་རྒྱུན་ཆད་འགྱུར།།",
            "འོན་ཀྱང་འདུ་བྱེད་མིང་མི་བརྗོད།།",
            "སོ་སོར་རྟོགས་པའི་ཡེ་ཤེས་ཀྱི། །",
            "འབྱུང་བ་ཆེ་སོགས་རང་བཞིན་གང་། །",
            "འཛིན་བཅས་ངོ་བོ་ནུས་ལྡན་སྟོན།།",
            "འཁྲུལ་དང་མ་འཁྲུལ་གཉིས་པོ་ཡང་། །",
            "སྣང་བར་ཁྱད་པར་ཅི་ཡང་མེད།།",
            "གཉིས་འཛིན་ཡོད་མེད་ཁྱད་པར་ཡིན།།",
            ""
        ],
        [
            "གལ་ཏེ་དེ་ལྟ་མ་ཡིན་ན།།",
            "རྒྱལ་བའི་ཕྲིན་ལས་ཅི་ལྟར་།",
            "ཡིད་བཞིན་ནོར་སོགས་དཔེ་བརྗོད་པ། །",
            "རྟོག་པ་མེད་པའི་ནུས་སྟོན་པར། །",
            "བཤད་ཀྱིས་གཞན་རྒྱུད་ཁོ་ན་མིན།།",
            "ཡིན་ན་གཞན་རྒྱུད་ཡེ་ཤེས་འགྱུར།།",
            "འདོད་ན་ཡེ་ཤེས་འཁྲུལ་པར་འགྱུར།།",
            "གལ་ཏེ་རང་སྣང་འཛིན་ཡིན་ཞེས༑ །",
            "འདོད་ན་མེ་ལོང་སྣང་བ་ཡང་། །",
            "འཛིན་པའི་རྣམ་རྟོག་ཅན་དུ་འགྱུར།།",
            ""
        ],
        [
            "སེམས་ཅན་འཁྲུལ་པ་ཅི་སྙེད་པ༑ །",
            "ཡེ་ཤེས་ཡུལ་དུ་སྣང་གྱུར་ཀྱང་། །",
            "ཡེ་ཤེས་འཁྲུལ་པས་གོས་པ་མིན།།",
            "དཔེར་ན་མཁའ་ལ་འབྱུང་ཆེན་རྣམས༑ །",
            "སྐྱེ་འགག་སྣང་ཡང་ནམ་མཁའ་ལ།།",
            "གོས་མིན་སྐྱེ་དང་འགག་པ་མེད།།",
            "རྒྱལ་བའི་ཡེ་ཤེས་སེམས་ཅན་ལ།།",
            "ཞུགས་ཀྱང་དེ་བཞིན་གོས་པ་མེད།།",
            "འདི་ལ་འཁྲུལ་པའི་མིང་མི་བརྗོད།།",
            ""
        ],
        [
            "བྱ་བ་གྲུབ་པ་ཞེས་སུ་བརྗོད།།",
            "སྒྲིབ་གསུམ་དག་པར་གནས་པའི་ཡིད། །",
            "མཉམ་པ་ཉིད་དེ་ཞི་བའང་ཡིན།།",
            "བྱམས་དང་ཐུགས་རྗེ་ཆེ་ལྡན་པས། །",
            "ལོངས་སྤྱོད་རྫོགས་སོགས་དེ་ལ་སྣང་།།",
            "ལ་ལ་སངས་རྒྱས་ཐོབ་པའི་ཚེ། །",
            "ཐེག་དམན་མཚུངས་གྱུར་དགག་ཕྱིར་བརྗོད།།",
            "ཡེ་ཤེས་རྟག་པ་གསུམ་ཡིན་ཏེ།།",
            "རང་བཞིན་རྟག་པ་ཆོས་ཀྱི་སྐུ༑ །",
            "རྒྱུན་གྱིས་རྟག་པ་ལོངས་སྤྱོད་རྫོགས།།",
            ""
        ],
        [
            "རྒྱུན་མི་འཆད་པ་སྤྲུལ་སྐུ་ཡིན།།",
            "དེ་ལ་མི་རྟག་གསུམ་ཡོད་དེ༑།",
            "བློ་བྱས་སྟོང་པ་རྟག་པ་མིན།།",
            "གཡོ་བའི་རྟོག་ཡིད་རྟག་པ་མིན།།",
            "ཚོགས་དྲུག་འདུས་བྱས་རྟག་པ་མིན༑།",
            "འོན་ཀྱང་དེ་ལ་རྟག་གསུམ་ཡོད།།",
            ""
        ],
        [
            "མི་རྟག་གསུམ་པོ་དྲི་མ་སྟེ།།",
            "རྟག་པ་གསུམ་པོ་ཡེ་ཤེས་ཡིན༑།",
            "མུ་སྟེགས་བདག་དང་མཚུངས་མིན་ཏེ།།",
            "ཡིད་ཀྱིས་བཏགས་དང་མ་བཏགས་ཕྱིར། །",
            "ཉན་རང་ཞི་དང་མཚུངས་མིན་ཏེ།།",
            "གཟུགས་སྐུའི་ཡོན་ཏན་ཀུན་སྟོན་ཕྱིར། །",
            "སེམས་ཅན་ལུས་དང་མཚུངས་མིན་ཏེ།།",
            "ཟག་བཅས་རྐྱེན་གྱིས་མ་བསྐྱེད་ཕྱིར། །",
            "ཕྱིར་ལ་ལྡོག་པར་མི་འགྱུར་ཏེ།།",
            ""
        ],
        [
            "ཡིན་ལ་ཡིན་བཞིན་མངོན་གྱུར་ཕྱིར༑ །",
            "དྲི་མ་ལྡང་བ་གཏན་མེད་དེ།།",
            "ཐ་དད་ཀུན་རྟོག་བྲལ་བའི་ཕྱིར། །",
            "དེ་ཕྱིར་སེམས་ཉིད་སངས་རྒྱས་འདི༑ །",
            "ད་ལྟར་ཡོད་ཀྱང་མ་ཤེས་སོ།།",
            "གང་ཚེ་རྟོགས་པ་དེ་ཡི་།",
            "ཇི་ལྟར་ལྕགས་ལ་ཚ་བ་དང་། །",
            "མིག་ལ་རབ་རིབ་ཞི་བ་ལྟར། །",
            "སངས་རྒྱས་སེམས་དང་ཡེ་ཤེས་ལ།།",
            "ཡོད་དང་མེད་པར་མི་བརྗོད་དོ།།",
            "དམ་པའི་དོན་དུ་སྐྱེ་མེད་ཕྱིར། །",
            "དེ་ཉིད་དུ་ནི་གྲོལ་བའང་མེད།།",
            "མཁའ་བཞིན་སངས་རྒྱས་དེ་བཞིན་ཏེ།།",
            ""
        ],
        [
            "སེམས་ཅན་དང་ནི་མཚན་ཉིད་གཅིག །",
            "ཚུ་རོལ་ཕ་རོལ་སྐྱེ་མེད་པས། །",
            "རང་བཞིན་མྱ་ངན་འདས་པའང་མེད།།",
            "དེ་ཕྱིར་འདུས་བྱས་མངོན་པར་སྟོང་། །",
            "ཀུན་མཁྱེན་ཡེ་ཤེས་སྤྱོད་ཡུལ་ཡིན།།",
            "ཕྲ་ཕྱིར་ཐོས་པའི་ཡུལ་མིན་ལ།།",
            "དོན་དམ་ཕྱིར་ན་བསམ་པའི་མིན།།",
            "ཆོས་ཉིད་ཟབ་ཕྱིར་འཇིག་རྟེན་པའི། །",
            "བསྒོམ་པ་ལ་སོགས་ཡུལ་མ་ཡིན།།",
            "རང་རིག་ཡེ་ཤེས་སྤྱོད་ཡུལ་ཏེ།།",
            ""
        ],
        [
            "རང་བྱུང་དད་པས་དོན་དམ་སྐྱེད།།",
            "ཀྱེ་མ་ཚུལ་འདི་མ་རྟོགས་པས། །",
            "བྱིས་པ་འཁོར་བའི་རྒྱ་མཚོར་འཁྱམས། །",
            "ཐུབ་པ་ཆེན་པོ་འཇམ་དཔལ་དབྱངས། །",
            "བྱམས་པ་སྤྱན་རས་གཟིགས་དབང་གི །",
            "མཐུ་ཡིས་རང་བྱུང་རྡོ་རྗེས་བྲིས།།",
            "འགྲོ་ཀུན་སངས་རྒྱས་སྙིང་པོ་འདི། །",
            "མཐར་ཕྱིན་མ་ནོར་ཤེས་པར་།",
            "སངས་རྒྱས་ཀྱི་སྙིང་པོ་གཏན་ལ་དབབ་པ་",
            "རྡོ་རྗེ་ཐེག་པའི་སྙིང་པོ་རྫོགས་སོ།།།།",
            "ཤུ་བྷཾ། ༄༅། །དེ་བཞིན་གཤེགས་པའི་སྙིང་པོ་བསྟན་པའི་",
            "བསྟན་བཅོས་ཀྱི་རྣམ་འགྲེལ་རང་བྱུང་དགོངས་གསལ་",
            "ཅེས་བྱ་བ་བཞུགས་སོ།། ",
            "༄༅། །དེ་བཞིན་གཤེགས་པའི་སྙིང་པོ་བསྟན་པའི་",
            "བསྟན་བཅོས་ཀྱི་རྣམ་འགྲེལ་རང་བྱུང་དགོངས་གསལ་ཅེས་བྱ་།",
            "བླ་མ་རྒྱལ་བ་སྲས་དང་བཅས་པ་ལ་ཕྱག་འཚལ་ལོ། །",
            "འཁོར་འདས་ཀུན་གྱི་སྙིང་པོ་མཆོག །",
            "གནས་སྐབས་གསུམ་དུ་འགྱུར་བ་མེད།།",
            ""
        ],
        [
            "རྣམ་དབྱེར་མེད་པའི་ཡོན་ཏན་ཅན། །",
            "ཆོས་ཀྱི་དབྱིངས་ལ་ཕྱག་འཚལ་ལོ༑ །",
            "མཁྱེན་བརྩེ་མཐའ་ཡས་འགྲོ་བའི་མགོན། །",
            "རང་བྱུང་རྒྱལ་དང་དེ་ཡི་སྲས། །",
            "སྙིང་པོའི་དོན་ཟབ་སྟོན་རྣམས་ལ།།",
            "མི་ཕྱེད་དད་པའི་ཡིད་ཀྱིས་འདུད། །",
            "ཐམས་ཅད་གཟིགས་པ་ཉག་གཅིག་གི །",
            "སྤྱོད་ཡུལ་རྒྱལ་བའི་སྙིང་པོའི་ཚུལ། །",
            "ཀུན་མཁྱེན་གཉིས་པས་གསལ་མཛད་པའི། །",
            "གཞུང་བཟང་ཅུང་ཟད་དབྱེ་བར་བྱ།། ",
            "དེ་ལ་རྒྱལ་བ་ཐམས་ཅད་མཁྱེན་པས་",
            "ངེས་དོན་མཐར་ཐུག་པའི་མདོ་སྡེ་དང་",
            "ཤིན་ཏུ་ཟབ་མོའི་རྒྱུད་སྡེ་རྣམས་སུ་མ་སྦས་གསལ་བར་གསུངས་ཤིང་།",
            "ས་བཅུའི་དབང་ཕྱུག་རྒྱལ་ཚབ་མ་ཕམ་པ་དང་",
            "སྤྱན་རས་གཟིགས་སོགས་གྲགས་ཆེན་རྒྱལ་བའི་སྲས་པོ་རྣམས་དང་། ",
            "གྲུབ་ཆེན་ས་ར་ཧ་པ་ཡབ་།",
            "འཕགས་པ་ཀླུ་སྒྲུབ་དང་ཐོགས་མེད་ཞབས་སོགས་ཀྱིས་",
            "དགོངས་པ་དྲང་ཐད་དུ་བཀྲལ་བ། ",
            "རྟོག་གེ་རྣམ་པར་འཁྱམས་པ་དག་གི་",
            "བློའི་སྤྱོད་ཡུལ་དུ་མ་ཆུད་པའི་སྙིང་པོའི་དོན་ཆེས་ཟབ་པའི་ཚུལ་དེ་ཉིད། ",
            "གངས་རིའི་ལྗོངས་ན་ངེས་དོན་སྙིང་པོ་ཕྱིར་",
            "མི་ལྡོག་པའི་སེང་གེའི་སྒྲ་ཆེན་པོ་ཐོག་མར་སྒྲོག་པའི་ཤིང་རྟ་པ། ",
            "ཐུབ་དབང་གཉིས་པ་རང་བྱུང་རྡོ་རྗེས་རྒྱ་ཆེར་གསལ་བར་མཛད་པ་ལས༑ ",
            "དེ་ཉིད་ཀྱི་གསུང་རབ་ཀུན་གྱི་སྙིང་པོར་གྱུར་པ་",
            "དེ་བཞིན་གཤེགས་པའི་སྙིང་པོ་བསྟན་པའི་བསྟན་བཅོས་",
            "ཞེས་བྱ་བ་འདི་འཆད་པ་ལ་ལྔ། ",
            "མཚན་བསྟན་པ། ",
            "ཕྱག་འཚལ་བ། ",
            "ལུང་གིས་མདོར་བསྟན་པ། ",
            "དོན་རྒྱས་པར་བཤད་པ། ",
            "རྙེད་ཚུལ་གྱིས་མཇུག་བསྡུ་བའོ།།",
            "དང་པོ་༼མཚན་བསྟན་པ༽ནི། ",
            "ཞེས་གསུངས་།",
            "དེ་ཞེས་པ་ནི་ཐ་སྙད་གཞན་སྦྱར་གྱི་སྒྲ་སྟེ་",
            "འདིར་གནས་ལུགས་ཆོས་ཀྱི་དབྱིངས་ལ་སྦྱར་བའོ༑།",
            "དེ་ཉིད་ཇི་བཞིན་ཏུ་རྟོགས་པ་ནི་",
            "གཤེགས་པའི་སྒྲས་བསྟན་།",
            ""
        ],
        [
            "དོན་དེའི་མཐར་སོན་པའི་ཕྱིར་རོ། །",
            "དེ་ཉིད་ཆོས་ཐམས་ཅད་ཀྱི་གནས་སམ་",
            "ལུས་སུ་གྱུར་པས་ཆོས་ཀྱི་སྐུར་ཡང་གསུངས་པ་ཡིན་།",
            "དེ་ནི་དངོས་པོ་ཀུན་གྱི་དེ་བཞིན་ཉིད་ཡིན་པས་",
            "སྙིང་པོའི་སྒྲས་བསྟན་།",
            "སྤྱིར་སྙིང་པོའི་སྒྲ་ནི་མི་བསླུ་བ་དང་།",
            "བཅུད།",
            "སྲ་བའམ་མི་ཕྱེད་པ་དང་། ",
            "ཁྱབ་བྱེད་རྣམས་ལ་འཇུག་པས་",
            "འདིར་ཡང་དེ་དག་གི་དོན་དུ་བཟུང་ངོ་།།",
            "དེ་བཞིན་གཤེགས་པ་དང་སྙིང་པོ་བདག་ཉིད་གཅིག་པའི་འབྲེལ་པས་",
            "འབྲེལ་སྒྲ་སྦྱར་བ་ཡིན་།",
            "དེའི་དོན་ཚུལ་བཞིན་ཏུ་སྟོན་པས་ན་",
            "སྙིང་པོ་བསྟན་པ་ཞེས་བྱ་བ་།",
            "རྗོད་བྱེད་ཀྱི་ངོ་བོ་རྩོམ་པ་པོ་ཉོན་མོངས་པའི་",
            "རྣམ་གཡེངས་མེད་པའི་ཡིད་ཅན་གྱིས་གསུང་རབ་ཀྱི་",
            "དགོངས་པ་འགྲེལ་ཞིང་ཐར་པའི་ལམ་སྟོན་པའི་ངག །",
            "ངེས་ཚིག་ཤཱསྟྲའི་སྒྲ་ལས་གདུལ་བྱ་རྣམས་ཀྱི་",
            "རྒྱུད་ཉོན་མོངས་པ་འཆོས་ཤིང་།",
            "འབྲས་བུ་ངན་འགྲོའི་སྲིད་པ་ལས་སྐྱོབ་པའི་ཕྱིར་བསྟན་བཅོས། ",
            "དབྱེ་བ་མཆོག་དམན་གྱི་དབང་དུ་བྱས་ནས་",
            ""
        ],
        [
            "དོན་མེད་དོན་ལོག་དོན་ལྡན་སོགས་དགུ་དང་། ",
            "བྱེད་ལས་ཀྱི་དབང་གིས། ",
            "འཐོར་བ་སྡུད་།",
            "ཟབ་མོ་དཀྲོལ་བ། ",
            "ཉམས་པ་གསོ་བ་གསུམ་དུ་གསུངས་པ་།",
            "འདིར་མཆོག་གི་བསྟན་བཅོས་གསུམ་དང་།",
            "འཐོར་སྡུད་ཟབ་དཀྲོལ་གྱི་ཁོངས་སུ་གཏོགས་པ་ཡིན་ཅིང་། ",
            "དཔེ་ལས་མཚན་ཏུ་བཏགས་པ་སོགས་",
            "མིང་གི་འདོགས་ཚུལ་མང་དུ་ཡོད་པ་ལས། ",
            "འདིར་ཟབ་མོ་བརྗོད་བྱའི་དོན་ལས་མཚན་ཏུ་བཏགས་པའོ།། ",
            "གཉིས་པ་ཕྱག་འཚལ་བ་ནི། ",
            "ཞེས་གསུངས་།",
            "དྲང་དོན་ཏུ། ",
            "མ་རིག་པའི་གཉིད་ལས་སངས་པའི་སྤངས་པ་དང་། ",
            "ཤེས་བྱ་ལ་བློ་རྒྱས་པ་ནི་ཡེ་ཤེས་།",
            "སྤངས་རྟོགས་ཕུན་སུམ་ཚོགས་པ་དང་ལྡན་པའི་སངས་རྒྱས་དང་། ",
            "དབྱིངས་རང་བཞིན་གྱིས་རྣམ་པར་དག་པའི་བྱང་ཆུབ་དེ་",
            "འགྲོ་བ་རྣམས་ཀྱི་དོན་དུ་ཐོབ་པར་རྩེ་གཅིག་ཏུ་",
            "སེམས་དཔའི་འཕགས་པ་ཐམས་ཅད་ལ་",
            "སྒོ་གསུམ་གུས་པ་ཆེན་པོས་ཕྱག་འཚལ་བའམ། ",
            "ངེས་པའི་དོན་ཏུ། ",
            "ཉོན་མོངས་པ་གདོད་ནས་མ་གྲུབ་ཅིང་སངས་པ་དང་། ",
            "ཡོན་ཏན་གདོད་ནས་ལྷུན་གྱིས་གྲུབ་ཅིང་རྒྱས་པའི་",
            "དངོས་པོ་གཤིས་ཀྱི་གནས་ལུགས་ལྷན་ཅིག་སྐྱེས་པ་",
            "བྱང་ཆུབ་སེམས་བདེ་བ་ཆེན་པོའི་སྐུ་དེ་།",
            "རྣམ་པས་དབྱེ་ན་སྐུ་ལྔ་ཡེ་ཤེས་ལྔ་།",
            "རིགས་མཐའ་ཡས་པའི་བར་དུ་སྣང་བ་དང་། ",
            "བྱང་ཆུབ་སེམས་དཔའ་བྱམས་པ་དང་",
            "ས་སྙིང་ལ་སོགས་པ་ཡུལ་ཤེས་དྲུག་པོ་རྣམ་པར་དག་པའི་ངོ་བོར་སྣང་བ་རྣམས་ལ་",
            "གནས་ལུགས་ལྟ་བ་མཇལ་བའི་ཚུལ་གྱིས་",
            "ཕྱག་གིས་འདུད་པའི་སྒྲ་སྦྱར་བའོ༑།",
            ""
        ],
        [
            "དེའང་ཡུལ་ཁྱད་པར་ཅན་སངས་རྒྱས་དང་བྱང་སེམས་རྣམས་།",
            "བྱེད་པ་ཁྱད་པར་ཅན་ཕྱག་གིས་བཏུད་པས༑ ",
            "དགོས་པ་ཁྱད་པར་ཅན་ཉན་པ་པོའི་གཞིའི་རིགས་སད་པ་དང་། ",
            "རང་བཞིན་གྱིས་གེགས་མེད་པར་འགྲུབ་པ་དང་། ",
            "ཆོས་ཀྱི་ཚུལ་ཡུན་རིང་དུ་དར་བ་དང་། ",
            "སེམས་བསྐྱེད་ནས་བར་དུ་གཅོད་པ་ལས་བཟློག་པར་འགྱུར་བའོ༑། ",
            "གསུམ་པ་ལུང་གིས་མདོར་བསྟན་པ་ལ་གཉིས། ",
            "མངོན་པའི་མདོ་ལས་བྱུང་བ་དང་། ",
            "ཧེ་བཛྲ་ལས་བྱུང་བའོ༑།",
            "དང་པོ་",
            "༼མངོན་པའི་མདོ་ལས་བྱུང་བ་༽ནི། ",
            "ཐོག་མེད་གྱུར་ཀྱང་ཐ་མ་དང་ལྡན་པ། །",
            " རང་བཞིན་གྱིས་དག་རྟག་པའི་ཆོས་ཅན་ནི། །",
            " ཐོག་མེད་སྦུབས་ཀྱིས་བསྒྲིབས་ཕྱིར་མི་མཐོང་སྟེ། ",
            "དཔེར་ན་གསེར་གྱི་གཟུགས་ནི་སྒྲིབ་པ་བཞིན། །",
            " ཞེས་གསུངས་སོ།། ",
            "ཐོག་མ་མེད་པའི་དུས་ཀྱི་ཁམས། །",
            " ཆོས་རྣམས་ཀུན་གྱི་གནས་ཡིན་ཏེ།།",
            ""
        ],
        [
            "དེ་ཡོད་པས་ན་འགྲོ་ཀུན་དང་། །",
            " མྱ་ངན་འདས་པའང་ཐོབ་པ་ཡིན།། ",
            "ཅེས་གསུངས་།",
            "ཐོག་མཐའ་སྐྱེ་འགག་སོགས་སྤྲོས་པ་ཀུན་དང་བྲལ་བའི་",
            "སེམས་ཉིད་བདེ་བར་གཤེགས་པའི་སྙིང་པོ་དང་",
            "སྒྲིབ་པ་གཉིས་གཅིག་དང་ཐ་དད་དུ་གྲུབ་པ་མེད་པས་",
            "དྲི་མ་ལ་དུས་བརྒྱུད་པའི་ཐོག་མ་དང་། ",
            "རྫས་བདེན་པའི་ཐོག་མ་མེད་པས་ན་",
            "འཁོར་བ་ལ་ཐོག་མ་མེད་པར་གྱུར་ཀྱང་དྲི་མ་དང་བྲལ་ཞིང་",
            "རང་ལ་གནས་པའི་དོན་མངོན་དུ་གྱུར་པའི་",
            "ཚེ་དོན་གཉིས་ཕུན་སུམ་ཚོགས་པའི་",
            "སངས་རྒྱས་འགྲུབ་པས་ཐ་མ་དང་ལྡན་པའོ།།",
            "སྙིང་པོའི་ངོ་བོ་ལ་དྲི་མ་རང་བཞིན་གྱིས་",
            "དག་ཅིང་གནས་སྐབས་གསུམ་དུ་འགྱུར་བ་མེད་པས་",
            "རྟག་པའི་ཆོས་ཅན་དེ་ནི་སེམས་ཅན་རྣམས་ཀྱི་",
            "རྒྱུད་ལ་རང་བཞིན་གྱིས་གནས་ཀྱང་།",
            "འཁོར་བ་ཐོག་མ་མེད་པ་ནས་ལྷན་ཅིག་སྐྱེས་པའི་",
            "སྦུབས་ཀྱིས་བསྒྲིབས་པའི་ཕྱིར་ཐོས་སོགས་རྐྱེན་གྱིས་",
            "དྲི་མ་མ་བསལ་བར་དུ་ཇི་བཞིན་མི་མཐོང་སྟེདཔེར་ན་",
            "གསེར་གྱི་ཁམས་ལས་གྲུབ་པའི་སངས་རྒྱས་ཀྱི་སྐུ་གཟུགས་ནི་",
            "པདྨ་དང་འདམ་རྫབ་སོགས་ཀྱིས་བསྒྲིབས་ནས་མི་མཐོང་བ་བཞིན་།",
            ""
        ],
        [
            "དེ་བཞིན་གཤེགས་པའི་སྙིང་པོའི་མདོ་ལས་",
            "དཔེ་དགུས་གསལ་བར་བསྟན་པའི་དོན་རྒྱུད་བླ་མར་བཤད་པ་བཞིན་ནོ།།",
            "འདིའི་ཚིག་རྐང་དང་པོ་འཁྲུལ་གྲོལ་གཉིས་ཀའི་དབང་དུ་བྱས་པ་དང་། ",
            "གཉིས་པ་གནས་།",
            "གསུམ་པ་བཞི་པ་འཁྲུལ་ལུགས་ཁོ་ནའི་དབང་དུ་བྱས་པའོ།།",
            "ཚིགས་བཅད་ཕྱི་མས་ནི་",
            "ཀུན་གཞི་མདོར་བསྟན་པ་སྟེ༑",
            "དེའང་འདི་ཙམ་ནས་བྱུང་ངོ་ཞེས་",
            "སྔོན་གྱི་ཐོག་མ་མེད་པའི་དུས་ཅན་གྱི་",
            "ཁམས་སངས་རྒྱས་ཀྱི་རིགས་སམ་",
            "རྒྱུ་བདེ་བར་གཤེགས་པའི་སྙིང་པོ་དེ་ནི། ",
            "ཀུན་ཉོན་དང་རྣམ་བྱང་གི་ཆོས་རྣམས་",
            "ཀུན་གྱི་གནས་སམ་རྟེན་ཡིན་པས་སྤྱི་མིང་དུ་ཀུན་གཞི་ཞེས་བྱ་།",
            "ས་ཆུ་འདྲེས་པའི་རྙོགས་མ་ལྟར་ཡེ་ཤེས་དང་",
            "རྣམ་ཤེས་འདྲེས་མར་གནས་པ་།",
            "ཀུན་གཞི་དེ་ཡོད་པས་མ་རིག་པའི་ཀུན་རྟོག་ཚུལ་བཞིན་",
            "མ་ཡིན་པ་ཡིད་ལ་བྱེད་པས་ལས་དང་",
            "ཉོན་མོངས་པ་ཕུང་པོ་ཁམས་སྐྱེ་མཆེད་རྣམས་སྐྱེ་བས་",
            "འཁོར་བའི་འགྲོ་བ་ཀུན་དང་། ",
            "ཁམས་དེ་ཉིད་གཟུང་འཛིན་གྱི་འཆིང་བ་ལས་གྲོལ་བའི་ཚེ། ",
            "བྱང་ཆུབ་རྣམ་པ་གསུམ་གྱི་མཐར་ཐུག་པ་རྫོགས་པའི་སངས་རྒྱས་",
            "ཞེས་བྱ་བའི་མྱ་ངན་ལས་འདས་པ་ཆེན་པོའང་ཐོབ་པ་ཡིན་ཏེ",
            ""
        ],
        [
            "རྒྱུད་བླ་མ་ལས། ",
            "ས་ནི་ཆུ་ལ་ཆུ་རླུང་ལ།།",
            "སོགས་ཀྱིས་ཁམས་ལ་བརྟེན་པའི་འཁྲུལ་ཚུལ་དང་། ",
            "འཕགས་པ་ཀླུས། ",
            "ས་བོན་གྱུར་པའི་ཁམས་དེ་ཉིད། །",
            "ཆོས་རྣམས་ཀུན་གྱི་རྟེན་དུ་འདོད།།",
            "རིམ་གྱིས་སྦྱངས་པར་གྱུར་པ་ལས། །",
            "སངས་རྒྱས་གོ་འཕང་ཐོབ་པར་འགྱུར།།",
            "ཅེས་གྲོལ་ཚུལ་གསལ་བར་གསུངས་པ་ལྟར་རོ། ། གཉིས་པ་༼ཧེ་བཛྲ་ལས་བྱུང་བ༽ནི། ",
            "སེམས་ཅན་རྣམས་ནི་སངས་རྒྱས་ཉིད། །",
            " འོན་ཀྱང་བློ་བུར་དྲི་མས་བསྒྲིབས། །",
            " དེ་ཉིད་བསལ་ན་སངས་རྒྱས་སོ།། ",
            "ཞེས་རྒྱུད་ལུང་ངོ་།། ",
            "ཞེས་གསུངས་།",
            ""
        ],
        [
            "འདི་ལྟར་སེམས་ཅན་རྣམས་ནི་གདོད་མ་ནས་",
            "རང་བཞིན་སྤྲོས་བྲལ་ལྷུན་གྲུབ་ཀྱི་སངས་རྒྱས་ཉིད་དེ༑",
            "འོན་ཀྱང་གློ་བུར་གཟུང་འཛིན་གྱི་དྲི་མས་སྒྲིབ་བོ། །",
            "སྒྲིབ་པ་དེ་ཉིད་ཐབས་ཀྱིས་བསལ་ན་",
            "གཞི་མངོན་གྱུར་གྱི་སངས་རྒྱས་ཞེས་གདགས་སོ།།",
            "དེ་ལ་ངོ་བོ་རྣམ་དག་དང་",
            "གློ་བུར་དྲི་མས་བསྒྲིབས་པའི་ཚུལ་ཆུའི་རྙོགས་མ་དང་། ",
            "གསེར་གྱི་གཡའ་དང་། ",
            "ནམ་མཁའི་སྤྲིན་ལྟ་བུ་།",
            "དབུས་མཐའ་ལས། ",
            "ཀུན་ནས་ཉོན་མོངས་རྣམ་པར་དག །",
            "དེ་ནི་དྲི་བཅས་དྲི་མ་མེད།།",
            "ཆུ་ཁམས་གསེར་དང་ནམ་མཁའ་བཞིན། །",
            "དག་པ་བཞིན་དུ་དག་པར་འདོད༑།",
            "ཅེས་སོ།།",
            ""
        ],
        [
            "དེ་བཞིན་འཕགས་པ་ཀླུ་སྒྲུབ་ཀྱི་ཞལ་སྔ་ནས་ཀྱང་། ",
            "དྲི་མེད་ཉི་མ་ཟླ་བ་ཡང་། །",
            "སྤྲིན་དང་དུ་བ་ཁུག་རྣ་དང་། །",
            "སྒྲ་གཅན་གདོང་དང་རྡུལ་ལ་སོགས། །",
            "སྒྲིབ་པ་ལྔ་ཡིས་བསྒྲིབ་པར་འགྱུར།།",
            "དེ་བཞིན་འོད་གསལ་བ་ཡི་སེམས། །",
            "འདོད་དང་གནོད་སེམས་ལེ་ལོ་དང་། །",
            "རྒོད་པ་དང་ནི་ཐེ་ཚོམ་སྟེ།།",
            "སྒྲིབ་པ་ལྔ་ཡིས་བསྒྲིབ་པར་འགྱུར།།",
            "ཞེས་གསུངས་།",
            "དཔེར་ན་སེམས་ཉིད་བདེ་གཤེགས་སྙིང་པོ་ཉི་མ་དང་",
            "ཟླ་བ་ལྟ་བུ་རང་བཞིན་གྱིས་",
            "འོད་གསལ་བའི་ཡོན་ཏན་ལ་སོགས་པ་དང་ལྡན་ཀྱང་། ",
            "གནས་སྐབས་གློ་བུར་གྱི་སྒྲིབ་།",
            "འདོད་པའི་འདོད་ཆགས་སྲིད་པ་",
            "རླན་པར་བྱེད་པའི་སྤྲིན་ལྟ་བུ་དང་། ",
            "ཞེ་སྡང་གིས་སེམས་བསྐྱེད་པའི་གནོད་སེམས་དུ་བ་ལྟ་བུ་དང་། ",
            "གཏི་མུག་གིས་མི་གསལ་བར་བྱེད་པ་",
            "ལེ་ལོ་ཁུག་རྣ་ལྟ་བུ་དང་། ",
            "སེམས་རྒོད་པ་ང་རྒྱལ་དང་བཅས་པ་སྒྲ་གཅན་གྱི་གདོང་ལྟ་བུ་དང་། ",
            "ལྟ་བ་སྣ་ཚོགས་ཀྱིས་བསྐྱེད་པའི་ཐེ་ཚོམ་རྡུལ་འཚུབས་མ་ལྟ་བུ་།",
            "སྒྲིབ་པ་ལྔ་པོས་རང་བཞིན་ལ་གོས་པ་མེད་ཀྱང་",
            "འཁྲུལ་སྣང་དུ་བསྒྲིབས་པ་ལྟར་སྣང་ནས་མི་གསལ་བར་གསུངས་སོ༑།",
            ""
        ],
        [
            "བཞི་པ་རྒྱས་པར་བཤད་པ་ལ་ལྔ། ",
            "མངོན་པའི་ལུང་དོན་རྒྱས་བཤད། ",
            "ཡང་དག་པ་མ་ཡིན་པ་དང་། ",
            "ཡང་དག་གི་ཀུན་རྟོག་བཤད་པ་དང་། ",
            "སངས་རྒྱས་ཀྱི་སྙིང་པོ་ཉིད་བཤད་པ་དང་། ",
            "བརྒལ་ལན་གྱིས་གཏན་ལ་དབབ་པ་དང་། ",
            "ལུང་གི་ངོ་བོ་ཉིད་བཤད་པ་ལ་ངེས་པ་བསྐྱེད་པའོ།།",
            "དང་པོ་",
            "༼མངོན་པའི་ལུང་དོན་རྒྱས་བཤད༽ལ་དྲུག །",
            "ཐོག་མེད་ཀྱི་ཚུལ་དང་། ",
            "ཁམས་ཀྱི་དོན་དང་། ",
            "དེ་ལ་གནས་པའི་ཆོས་དང་། ",
            "གནས་ཉིད་དང་། ",
            "ད་ལྟར་ཡོད་པའི་ཚུལ་དང་། ",
            "ཐ་མའི་དོན་བཤད་པའོ།།",
            "དང་པོ་༼ཐོག་མེད་ཀྱི་ཚུལ་༽ནི། ",
            "དེ་ལ་ཐོག་མེད་ཅེས་བྱ་བ། །",
            " དེ་བས་སྔོན་ན་མེད་པ་ཉིད། །",
            " དུས་ནི་སྐད་ཅིག་དེ་ཉིད་དེ།། ",
            "གཞན་ནས་བརྒྱུད་དེ་འོངས་པ་།",
            "ཅེས་གསུངས་།",
            "གོང་དུ་དྲངས་པའི་ལུང་དེ་ལ་ཐོག་མེད་ཅེས་བྱ་བའི་དོན་ནི། ",
            "རང་བཞིན་རྣམ་དག་གི་ངོ་བོ་ལས་",
            "སྔོན་ཏུ་སངས་རྒྱས་ཞེས་བྱ་བ་མེད་ཅིང་། ",
            "མ་རིག་འཁྲུལ་པའི་བག་ཆགས་ལས་",
            "སྔོན་དུ་སེམས་ཅན་ཞེས་བྱ་བ་མེད་པ་ཉིད་།",
            ""
        ],
        [
            "འཁོར་འདས་གཉིས་སུ་སྣང་ཞིང་",
            "འཁྲུལ་པའི་དུས་སྐད་ཅིག་མ་དེ་ཉིད་ཡིན་།",
            "གནས་གཞན་ཞིག་ནས་བརྒྱུད་དེ་",
            "འོང་བ་མིན་།",
            "ཆོས་ཐམས་ཅད་རྟེན་ཅིང་འབྲེལ་འབྱུང་ཡིན་པས་སོ།།",
            "དེའང་རིགས་པ་དྲུག་ཅུ་པ་ལས། ",
            "རྟེན་ཅིང་འབྲེལ་བར་འབྱུང་བ་ལས། །",
            "འགྲོ་ཀུན་རྒྱུ་དང་འབྲས་བུ་སྟེ།།",
            "འདི་ལས་སེམས་ཅན་ཅི་ཡང་མེད།།",
            "སྟོང་པ་ཁོ་ནའི་ཆོས་རྣམས་ལས། །",
            "སྟོང་པ་ཉིད་ནི་འབྱུང་བར་ཟད།།",
            ""
        ],
        [
            "ཅེས་སོ།། ",
            "གཉིས་པ་༼ཁམས་ཀྱི་དོན་༽ནི། ",
            "ཁམས་ནི་བྱེད་པོ་མེད་ཀྱང་ནི། །",
            " རང་མཚན་འཛིན་པས་དེ་སྐད་བརྗོད།། ",
            "ཅེས་གསུངས་།",
            "ཁམས་སངས་རྒྱས་ཀྱི་སྙིང་པོ་དེ་ལ་ནི་",
            "སངས་རྒྱས་ཀྱི་ཡོན་ཏན་ཐམས་ཅད་ཚང་བར་ཡོད་པས་",
            "སྔར་མེད་གསར་དུ་བྱེད་པ་པོ་གཞན་མེད་ཀྱང་ནི་",
            "རང་གི་མཚན་ཉིད་ངོ་བོ་མི་འགྱུར་བར་འཛིན་པས་",
            "ཁམས་སམ་རིགས་ཞེས་རྒྱུའི་དོན་དེ་སྐད་དུ་བརྗོད་དོ།། ",
            "གསུམ་པ་༼གནས་པའི་ཆོས་༽ནི། ",
            "ཆོས་ནི་འཁོར་དང་མྱ་ངན་འདས།། ",
            "གཉིས་སུ་སྣང་ལ་བཤད་པ་སྟེ།།",
            ""
        ],
        [
            "མ་རིག་བག་ཆགས་ས་ཞེས་བྱ།། ",
            "ཡང་དག་རྟོག་དང་ཡང་དག་མིན།། ",
            "འདུ་བྱེད་གཡོ་བ་བསྐྱེད་རྒྱུ་ཡིན།། ",
            "རྒྱུ་ཡི་རྐྱེན་ཏེ་ཀུན་གཞིར་བཤད།། ",
            "ཅེས་གསུངས་།",
            "ཁམས་དེ་ལ་གནས་པའི་ཆོས་ནི་",
            "སྲིད་པ་འཁོར་བ་དང་",
            "ཞི་བ་མྱ་ངན་ལས་འདས་པ་གཉིས་སུ་སྣང་བ་ལ་བཤད་པ་ཡིན་།",
            ""
        ],
        [
            "དེ་གཉིས་ཀྱི་བག་ཆགས་འཚོགས་པ་དེ་ལ་མ་རིག་བག་ཆགས་ཀྱི་ས་ཞེས་ཀྱང་།",
            "ཡང་དག་གཉེན་པོའི་རྟོག་པ་དང་",
            "ཡང་དག་མིན་པ་འཁོར་བའི་རྟོག་པ་གཉིས་ཀྱི་",
            "འདུ་བྱེད་གཡོ་བས་བག་ཆགས་དཀར་ནག་གཉིས་ཀྱིས་",
            "འཁོར་འདས་གཉིས་བསྐྱེད་པའི་རྒྱུ་ཡི་རྐྱེན་ཏེ་ཀུན་གཞིར་གྲགས་པའང་",
            "དོན་དེ་ལ་དགོངས་ཏེ་བཤད་པ་ཡིན་ནོ།། ",
            "བཞི་པ་༼གནས་ཉིད་༽ནི། ",
            "གནས་ནི་རྒྱལ་བའི་སྙིང་པོ་སྟེ།། ",
            "ཡང་དག་མ་ཡིན་ཀུན་རྟོག་ནི། །",
            " སེམས་ཀྱི་དག་པ་ལ་རབ་གནས། །",
            " ཞེས་གསུངས་།",
            "དེ་ལྟར་འཁོར་འདས་ཀྱི་ཆོས་དེ་ཐམས་ཅད་ཀྱི་གནས་སམ་རྟེན་ནི་",
            "སེམས་ཉིད་རྒྱལ་བའི་སྙིང་པོ་དེ་ཡིན་།",
            "ཡང་དག་པ་མ་ཡིན་པའི་ཀུན་ཏུ་རྟོག་པ་དང་",
            "དེས་བསྐྱེད་པའི་ལས་དང་ཉོན་མོངས་པ་སྡུག་བསྔལ་བ་ཐམས་ཅད་ནི་",
            "སེམས་ཉིད་རང་བཞིན་གྱིས་རྣམ་པར་དག་པ་ལ་རབ་ཏུ་གནས་ཀྱང་",
            "སེམས་ཉིད་རང་བཞིན་གྱིས་འོད་གསལ་བ་",
            "དེ་ནི་སྐྱེ་འགག་གནས་གསུམ་དང་བྲལ་བ་འདུས་མ་བྱས་པའི་རང་བཞིན་ཡིན་པས་",
            "དེ་རྣམས་གང་ལ་ཡང་མི་བརྟེན་ཅིང་། ",
            "དེ་རྣམས་ཀྱི་སྐྱེ་འཇིག་གིས་གོས་པ་མ་ཡིན་ཏེ",
            ""
        ],
        [
            "རྒྱལ་བ་བྱམས་པས། ",
            "ཚུལ་བཞིན་མ་ཡིན་ཡིད་བྱེད་ནི། །",
            "སེམས་ཀྱི་དག་པ་ལ་རབ་གནས། །",
            "སེམས་ཀྱི་རང་བཞིན་ཆོས་རྣམས་ནི། །",
            "གང་ལ་ཡང་ནི་གནས་པ་མེད།།",
            "ཅེས་གསུངས་པ་བཞིན་ནོ།། ",
            "ལྔ་པ་༼ད་ལྟར་ཡོད་པའི་ཚུལ་༽ནི། ",
            "དག་པ་དེ་ཉིད་ད་ལྟར་ཡོད།། ",
            "ཡོད་ཀྱང་མ་རིག་ཀུན་རྟོག་གིས། ། ",
            "མི་མཐོང་ཕྱིར་ན་འཁོར་བ་ཡིན།། ",
            "ཅེས་གསུངས་།",
            "སེམས་ཉིད་སངས་རྒྱས་ཀྱི་སྙིང་པོ་རང་བཞིན་གྱིས་",
            "རྣམ་པར་དག་པ་དེ་ཉིད་ངོ་བོ་སྟོང་རང་བཞིན་",
            "གསལ་རྣམ་པ་འགག་པ་མེད་པར་སྐུ་གསུམ་གྱི་",
            "རང་བཞིན་དུ་ད་ལྟར་སེམས་ཅན་ཐམས་ཅད་ལ་བཞུགས་ནས་",
            ""
        ],
        [
            "ཡོད་དེ",
            "དེ་ལྟར་ཡོད་ཀྱང་མ་རིག་པའི་ཀུན་རྟོག་གིས་བསྒྲིབས་ནས་",
            "རང་གི་ངོ་བོ་མ་མཐོང་བའམ་མ་རྟོགས་པའི་ཕྱིར་",
            "འཁྲུལ་རྟོག་གི་རྒྱ་མཚོར་བྱིང་སྟེ་",
            "འགྲོ་བ་དྲུག་གི་གནས་སུ་འཁོར་བ་ཡིན་ཏེ",
            "བྱང་ཆུབ་སེམས་འགྲེལ་ལས། ",
            "ཇི་ལྟར་སྐྱེ་བོ་སེམས་རྨོངས་པས། །",
            "སྒྱུ་མ་སྨིག་རྒྱུ་དྲི་ཟ་ཡི། །",
            "གྲོང་ཁྱེར་ལ་སོགས་མཐོང་བ་ལྟར། །",
            "དེ་བཞིན་གཟུགས་སོགས་སྣང་བ་ཡིན།།",
            "ཞེས་སོ།། ",
            "དྲུག་པ་༼ཐ་མའི་དོན་བཤད་པ༽ནི། ",
            "དེ་ཉིད་བསལ་ན་མྱ་ངན་འདས།། ",
            "དེ་ལ་ཐ་མའི་ཐ་སྙད་བྱས།།",
            ""
        ],
        [
            "ཞེས་གསུངས་།",
            "དེ་ལྟར་ན་སྤང་བྱ་གློ་བུར་གྱི་དྲི་མ་དེ་ཉིད་",
            "གཟོད་མ་ནས་མ་གྲུབ་པར་ཤེས་ཏེ་གཟུང་འཛིན་བླང་དོར་གྱི་",
            "རྟོག་པ་བསལ་བས་འཁོར་འདས་དབྱེར་མེད་ཀྱི་",
            "དོན་མངོན་སུམ་དུ་གྱུར་པ་ན་སྲིད་པའི་མྱ་ངན་ལས་འདས་པས་",
            "དྲི་བྲལ་གློ་བུར་རྣམ་དག་གི་ཆ་དེ་ལ་",
            "འཁོར་བའི་ཐ་མ་དང་ལྡན་པའི་ཐ་སྙད་དུ་བྱས་པ་ཡིན་གྱི། ",
            "སེམས་ཉིད་སངས་རྒྱས་ཀྱི་སྙིང་པོ་གདོད་མ་ནས་",
            "རང་བཞིན་གྱིས་རྣམ་པར་དག་ཅིང་ཡོན་ཏན་རང་ཆས་སུ་གནས་པས་",
            "ངོ་བོ་ལ་བོགས་དབྱུང་དུ་མེད་དེདཔལ་སྡོམ་པ་ལས། ",
            "སངས་རྒྱས་རྣམས་ནི་བྱོན་གྱུར་ཏམ། །",
            "མ་བྱོན་ན་",
            "ཡང་རྣམ་ཀུན་ཏུ། །",
            "རྒྱུན་ཆད་མེད་པའི་ཆོས་ཉིད་ནི། །",
            "འཕེལ་འགྲིབ་སྤངས་ཏེ་གནས་པ་ཡིན།།",
            "ཞེས་སོ།།",
            ""
        ],
        [
            "དེས་ན་སེམས་ཉིད་རྟོགས་མ་རྟོགས་ཀྱི་དབང་གིས་",
            "སངས་རྒྱས་དང་སེམས་ཅན། ",
            "དོན་དམ་དང་ཀུན་རྫོབ། ",
            "འཁོར་འདས་སོགས་ཀྱི་རྣམ་པ་སོ་སོར་སྣང་ཞིང་",
            "དེ་སྐད་དུ་བརྗོད་པ་ཡིན་ཏེ",
            "འཕགས་པ་ཀླུས། ",
            "སེམས་ཉིད་རྣམ་པ་གཉིས་སུ་མཐོང་།།",
            "ཇི་ལྟར་འཇིག་རྟེན་འཇིག་རྟེན་འདས།།",
            "བདག་ཏུ་འཛིན་ལས་འཁོར་བ་སྟེ།།",
            "སོ་སོར་རིག་ན་དེ་ཉིད་དོ།།",
            ""
        ],
        [
            "ཞེས་གསུངས་སོ།། ",
            "གཉིས་པ་ཡང་དག་པ་མ་ཡིན་པ་དང་། ",
            "ཡང་དག་པའི་ཀུན་རྟོག་བཤད་པ་ལ་གསུམ། ",
            "ཡང་དག་པ་མ་ཡིན་པའི་ཀུན་རྟོག་ལ་བརྟེན་ནས་",
            "འཁོར་བའི་ཚུལ། ",
            "འཁྲུལ་པའི་རྩ་བ་བླང་དོར་གྱིས་བྱུང་བ། ",
            "གཉེན་པོའི་རྟོགས་པའི་དོན་ནོ།།",
            "དང་པོ་༼ཡང་དག་པ་མ་ཡིན་པའི་ཀུན་རྟོག་ལ་བརྟེན་ནས་",
            "འཁོར་བའི་ཚུལ༽ནི། ",
            "ཐོག་མཐའ་ཀུན་རྟོག་ཉིད་ལ་བརྟེན།། ",
            "འདུ་བྱེད་རླུང་དང་འདྲ་བ་ཡིས། །",
            " ལས་དང་ཉོན་མོངས་བསྒྲུབ་པ་སྟེ།། ",
            "དེ་ཡིས་ཕུང་པོ་ཁམས་སྐྱེ་མཆེད། །",
            " གཉིས་སྣང་ཆོས་ཀུན་སྟོན་པ་ཡིན།།",
            ""
        ],
        [
            "ཅེས་གསུངས་།",
            "སེམས་ཉིད་རྒྱལ་བའི་སྙིང་པོ་རང་བཞིན་གྱིས་རྣམ་པར་དག་པ་ལ་ཐོག་མཐའི་བྱེ་བྲག་མེད་ཀྱང་དུས་ཀྱི་ཐོག་མ་དང་མཐའ་མ་ནི། ཡང་དག་པ་མ་ཡིན་པའི་ཀུན་ཏུ་རྟོག་པས་སྒྲོ་བཏགས་པ་ཉིད་ལ་བརྟེན་པ་སྟེ་སེམས་ཉིད་ནམ་མཁའ་ལྟ་བུ་དེ་རང་གིས་རང་མ་རིག་པས་སེམས་ཉིད་ལ་ང་དང་བདག་ཏུ་འཛིན་པ་ཅན་གྱི་ཉོན་མོངས་པའི་ཡིད་གཡོ་བ་མངོན་པར་འདུ་བྱེད་པའི་རྟོག་པ་རླུང་དང་འདྲ་བ་ལངས་པ་དེ་།",
            "ལས་དང་ཉོན་མོངས་ཆུ་དང་འདྲ་བས་བསྒྲུབས་པ་།",
            "ལས་ཉོན་དེ་",
            "ཡིས་གཟུགས་སོགས་ཕུང་པོ་ལྔ། ",
            "དམིགས་པ་ཡུལ་གྱི་ཁམས་དྲུག །",
            "རྟེན་དབང་པོའི་ཁམས་དྲུག །",
            "བརྟེན་པ་རྣམ་པར་ཤེས་པའི་ཁམས་དྲུག་དང་བཅོ་བརྒྱད། ",
            "མིག་ལ་སོགས་པ་ནང་གི་སྐྱེ་མཆེད་དྲུག། ",
            "གཟུགས་ལ་སོགས་པ་ཕྱིའི་སྐྱེ་མཆེད་དྲུག་དང་",
            "བཅུ་གཉིས་ལ་སོགས་པ། ",
            "སའི་དཀྱིལ་འཁོར་ལྟ་བུ་བསྐྱེད་ཅིང་ས་ལ་འགྲོ་བ་བརྟེན་པ་ལྟར་",
            "གཉིས་སུ་སྣང་བའི་ཆོས་ཀུན་བདེན་པར་",
            "གྲུབ་པ་མེད་བཞིན་ཏུ་འཁྲུལ་ངོར་བདེན་པ་ལྟར་སྟོན་པ་ཡིན་ཏེ",
            "རྒྱུད་བླ་མ་ལས། ",
            "ཚུལ་བཞིན་མ་ཡིན་ཡིད་བྱེད་ནི། །",
            "སེམས་ཀྱི་རང་བཞིན་ལ་གནས་ཏེ།།",
            ""
        ],
        [
            "ཚུལ་བཞིན་མ་ཡིན་ཡིད་བྱེད་ཀྱིས། །",
            "ལས་དང་ཉོན་མོངས་རབ་ཏུ་བྱེད༑།",
            "ལས་དང་ཉོན་མོངས་ཆུ་ལས་ནི། །",
            "ཕུང་པོ་སྐྱེ་མཆེད་ཁམས་རྣམས་འབྱུང་།།",
            "ཞེས་སོ།། ",
            "གཉིས་པ་༼འཁྲུལ་པའི་རྩ་བ་བླང་དོར་གྱིས་བྱུང་བ༽ནི། ",
            "དེ་ལ་བླང་དོར་བྱེད་མཁན་འཁྲུལ། ། ",
            "རང་སྣང་དོར་བས་གང་ཏུ་འགག། ",
            "རང་སྣང་བླངས་པས་ཅི་ཞིག་འབྱུང་།། ",
            "གཉིས་འཛིན་རྫུན་པ་མ་ཡིན་ནམ། །",
            " ཞེས་གསུངས་།",
            ""
        ],
        [
            "དེ་ལྟར་ན་སྣང་བ་སེམས་ཀྱི་རང་སྣང་ཡིན་པས་",
            "གཟུང་འཛིན་གཉིས་སུ་གྲུབ་པ་མེད་ཀྱང་འཁྲུལ་རྟོག་ལས་བྱུང་བའི་",
            "མེད་པ་ལ་ཡོད་པར་བཏགས་པའི་གཟུང་འཛིན་གཉིས་སུ་སྣང་བའི་",
            "ཡུལ་ཀུན་བརྟགས་དེ་ལ་འདོད་པ་བླང་ཞིང་",
            "མི་འདོད་པ་དོར་བའི་བླང་དོར་བྱེད་མཁན་གྱི་",
            "ཤེས་པ་དེ་འཁྲུལ་པ་ཡིན་ཏེཅིའི་ཕྱིར་ཞེ་ན། ",
            "ཕྱི་རོལ་གྱི་ཡུལ་ནི་སེམས་འཁྲུལ་པས་སྒྲོ་བཏགས་པ་ཡིན་གྱི་",
            "དོན་ལ་མེད་པ་ཡིན་པས་བཟུང་བ་མེད་།",
            "དེ་མེད་པས་དེ་ལ་བརྟེན་པའི་འཛིན་པའང་མེད་།",
            "ཐོག་མེད་ཀྱི་བག་ཆགས་བརྟས་པའི་མཐུ་ལས་སྣང་བ་ཡིན་ནོ།།",
            "དཔེར་ན་ནམ་མཁའ་རང་བཞིན་སྟོང་པ་འདི་ལ་",
            "བླང་བྱ་དང་དོར་བྱར་མེད་པ་བཞིན་ཏུ། ",
            "ཡུལ་རང་གི་སེམས་ཀྱི་སྣང་བ་ཡིན་པ་",
            "མི་འདོད་ཅིང་དོར་བ་བྱར་མེད་།",
            ""
        ],
        [
            "རང་སེམས་ཀྱི་སྣང་བ་དེ་ཉིད་འདོད་པས་བླང་བས་",
            "ཅི་ཞིག་འབྱུང་སྟེ་བླང་བྱར་མེད་དོ༑།",
            "དེ་བས་ན་རང་སྣང་གཅིག་པུ་ལ་",
            "བླང་དོར་གཉིས་སུ་འཛིན་མཁན་གྱི་ཡང་དག་པ་མ་ཡིན་པའི་",
            "ཀུན་ཏུ་རྟོག་པ་ནི་རྫུན་པ་མ་ཡིན་ནམ་སྟེ་",
            "ངེས་པར་མི་བདེན་བརྫུན་ནོ།། ",
            "གསུམ་པ་༼གཉེན་པོའི་རྟོགས་པའི་དོན་༽ནི། ",
            "དེ་ཤེས་གཉེན་པོར་གསུངས་མོད་ཀྱང་། །",
            " གཉིས་མེད་རྟོགས་དེ་བདེན་པ་མིན།། ",
            "རྟོག་མེད་རྟོགས་པར་འགྱུར་བའི་ཕྱིར། །",
            " གཟུགས་སོགས་ཆ་ཕྱེས་སྟོང་རྟོགས་པ། །",
            " ཁྱོད་རང་འཁྲུལ་པ་མ་ཡིན་ནམ། །",
            " འོན་ཀྱང་བདེན་ཞེན་བཀག་ཕྱིར་གསུངས།། ",
            "ཞེས་གསུངས་།",
            "དེ་ལྟར་གཟུང་འཛིན་གཉིས་མེད་དོ་",
            "སྙམ་དུ་རྟོག་པའི་ཤེས་པ་དེ་དག་གི་གཉེན་པོར་གསུངས་མོད་ཀྱང་",
            "གཟུང་འཛིན་གཉིས་མེད་ཅིང་སྟོང་པ་ཡིན་སྙམ་པའི་རྟོགས་པ་",
            "དེ་ཡང་བདེན་པའམ་དོན་དམ་མིན་ཏེ",
            ""
        ],
        [
            "རྨི་ལམ་དུ་བུ་འཆི་རྒྱུ་མེད་ཀྱང་",
            "ཤི་བ་རྨིས་ནས་བུ་མེད་དོ་སྙམ་པ་ལྟར། ",
            "གཟུང་འཛིན་གཉིས་སུ་མ་གྲུབ་བོ་སྙམ་པའི་རྟོག་མེད་ཀྱི་",
            "ཤེས་པ་དེ་སྙེམས་བྱེད་ཀྱི་རྟོག་པ་ཆེན་པོར་གྱུར་པའི་ཕྱིར་།",
            "ཞི་བ་ལྷས། ",
            "དེ་ཕྱིར་རྫུན་པའི་དངོས་གང་ཡིན།།",
            "དེ་ཡི་དངོས་མེད་གསལ་བར་རྫུན། །",
            "དཔེར་ན་རྨི་ལམ་བུ་ཤི་ལ།།",
            "དེ་མེད་སྙམ་པའི་རྣམ་རྟོག་ནི༑ །",
            "དེ་ཡོད་རྣམ་པར་རྟོག་པ་ཡི། །",
            "གེགས་ཡིན་དེ་ཡང་རྫུན་པ་ཡིན།།",
            "ཅེས་སོ།།",
            "དེ་ཡང་དངོས་འཛིན་གྱི་གཉེན་པོ་སྟོང་པ་ཉིད་ཡིན་ཀྱང་། ",
            "སྟོང་ཉིད་ལ་མངོན་པར་ཞེན་ན་གསོར་མི་རུང་བའི་ལྟ་བར་གསུངས་།",
            ""
        ],
        [
            "དཀོན་མཆོག་བརྩེགས་པ་ལས། ",
            "འོད་སྲུངས་གང་ཟག་ཏུ་ལྟ་བ་རི་རབ་ཙམ་ལ་གནས་པ་ནི་བླའི། ",
            "མངོན་པའི་ང་རྒྱལ་ཅན་སྟོང་པ་ཉིད་དུ་ལྟ་བ་ནི་དེ་ལྟ་མ་ཡིན་ནོ།།",
            "ཞེས་དང་། ",
            "རྩ་ཤེས་ལས། ",
            "སྟོང་པ་ཉིད་ལ་ལྟ་ཉེས་ན།།",
            "ཤེས་རབ་ཆུང་རྣམས་ཕུང་བར་འགྱུར།།",
            "ཞེས་དང་། ",
            "རྒྱལ་བ་རྣམས་ཀྱིས་སྟོང་པ་ཉིད། །",
            "ལྟ་ཀུན་ངེས་པར་འབྱིན་པར་གསུངས།།",
            "གང་དག་སྟོང་པ་ཉིད་ལྟ་ལ།།",
            "དེ་དག་གསོར་མི་རུང་བར་གསུངས།།",
            ""
        ],
        [
            "ཞེས་སོ།།",
            "དེས་ན་སྟོང་ཉིད་ལ་ཞེན་པའི་བློ་དེ་ཉིད་ཀྱང་སྤང་དགོས་།",
            "མདོ་སྡེ་རྒྱན་ལས། ",
            "སེམས་ལས་གཞན་མེད་པར་ནི་བློས་རིག་ནས།།",
            "དེ་ནས་སེམས་ཀྱང་མེད་པ་ཉིད་དུ་རྟོགས།།",
            "བློ་དང་ལྡན་པས་གཉིས་པོ་མེད་རིག་ནས།།",
            "དེ་མི་ལྡན་པ་ཆོས་ཀྱི་དབྱིངས་ལ་གནས། །",
            "ཞེས་དང་། ",
            "ཞི་བ་ལྷས། ",
            "སྟོང་ཉིད་བག་ཆགས་གོམས་པས་ནི། །",
            "དངོས་པོའི་བག་ཆགས་སྤོང་འགྱུར་ཞིང་།",
            ""
        ],
        [
            "ཅི་ཡང་མེད་ཅེས་གོམས་པས་ན།།",
            "དེ་ཡང་ཕྱི་ནས་སྤོང་བར་འགྱུར༑།",
            "ཞེས་སོ།།",
            "དེ་ཡང་གཟུགས་སོགས་རྨི་ལམ་གྱི་ཡུལ་བཞིན་",
            "རང་སེམས་ཀྱི་སྣང་བ་ཁོ་ན་ཡིན་པ་ལ་གཅིག་དང་",
            "དུ་མའི་ཆ་སོ་སོར་ཕྱེས་ནས་",
            "ནམ་མཁའ་ལྟར་བློ་ཡི་ཡུལ་དུ་",
            "ཅི་ཡང་མེད་པའི་སྟོང་པ་ཉིད་དུ་རྟོག་པའི་ཆ་ཕྱེ་མཁན་གྱི་ཤེས་པ་",
            "ཁྱོད་རང་ཡང་དོན་ལ་འཁྲུལ་པ་མ་ཡིན་ནམ་སྟེ་",
            "སྣང་བ་ཐམས་ཅད་སེམས་ཀྱི་རང་འོད་སྣང་སྟོང་དབྱེར་མེད་ཆུ་ཟླ་ལྟ་བུ་ཡིན་པས་",
            "ཆ་ཕྱེ་རྒྱུ་མ་གྲུབ་པ་ལ་ཕྱེས་ན་འཁྲུལ་པ་ཡིན་ནོ།།",
            "དེ་ལྟ་བུའི་སྣང་སྟོང་དབྱེར་མེད་མི་ཤེས་པས་",
            "སྔར་དངོས་པོར་ཡོད་པ་དེ་ཕྱིས་སྟོང་ཉིད་ཀྱིས་བཅོམ་ནས་",
            ""
        ],
        [
            "མེད་པར་འཛིན་པ་ནི་ཉེས་པ་ཆེན་པོར་གསུངས་ཏེདཔལ་ས་ར་ཧ་ཆེན་པོས། ",
            "དངོས་པོར་འཛིན་པ་ཕྱུགས་དང་འདྲ་བ་སྟེ།།",
            "དངོས་མེད་འཛིན་པ་དེ་བས་ཀྱང་ནི་བླུན༑།",
            "ཞེས་གསུངས་སོ།།",
            "འོན་ཀྱང་ཕུང་པོ་ལྔ་རིལ་པོར་འཛིན་པ་སོགས་",
            "བདེན་པར་ཞེན་པ་དགག་པའི་ཕྱིར་ཆ་སོ་སོར་འབྱེད་ཅིང་",
            "སྟོང་པར་གཏན་ལ་དབབ་པའི་ཚུལ་",
            "བཀའ་བསྟན་བཅོས་ཚད་མར་གྱུར་པ་རྣམས་ལས་གསུངས་པ་ཡིན་ནོ།། ",
            "གསུམ་པ་སངས་རྒྱས་ཀྱི་སྙིང་པོ་ཉིད་བཤད་པ་ལ་གསུམ། ",
            "རང་གི་ངོ་བོ་བསྟན་པ། ",
            "ཡོན་ཏན་བཤད་པ། ",
            "དཔེ་དོན་དང་སྦྱར་ནས་བཤད་པའོ།།",
            ""
        ],
        [
            "དང་པོ་༼རང་གི་ངོ་བོ་བསྟན་པ༽ནི། ",
            "ཐམས་ཅད་བདེན་མིན་རྫུན་མིན་ཏེ།། ",
            "ཆུ་ཟླ་བཞིན་དུ་མཁས་རྣམས་འདོད།། ",
            "ཐ་མལ་ཤེས་པ་དེ་ཉིད་ལ།། ",
            "ཆོས་དབྱིངས་རྒྱལ་བའི་སྙིང་པོ་ཟེར།། ",
            "བཟང་དུ་འཕགས་པས་བཏང་བ་མེད།། ",
            "ངན་དུ་སེམས་ཅན་གྱིས་མ་བཏང་།།",
            ""
        ],
        [
            "ཐ་སྙད་དུ་མ་བརྗོད་མོད་ཀྱང་། །",
            " བརྗོད་པས་དེ་ཡི་དོན་མི་ཤེས།། ",
            "ཞེས་གསུངས་།",
            "འདི་ལྟར་སྣང་བའི་ཆོས་ཐམས་ཅད་གདོད་མ་ནས་",
            "སྐྱེ་བ་མེད་ཅིང་བདེན་པར་མ་གྲུབ་པས་དོན་དམ་དུ་བདེན་པ་མིན་།",
            "སེམས་ཀྱི་རང་རྩལ་འགག་མེད་སོ་སོར་སྣང་བས་འཁྲུལ་ངོར་རྫུན་པའང་མིན་།",
            "དཔེར་ན་ཆུ་དྭངས་པའི་ནང་དུ་ཟླ་བའི་གཟུགས་བརྙན་སྣང་བ་ན་",
            "ཟླ་བར་སྣང་བའི་དུས་ནས་ཟླ་བར་ཡོད་མ་མྱོང་བ་དང་། ",
            "ཟླ་བ་མེད་བཞིན་དུ་ཟླ་བའི་གཟུགས་དང་",
            "ཁ་དོག་སྣང་བ་ཙམ་མ་འགག་པ། ",
            "ཟླ་སྣང་དང་མེད་དངོས་གཉིས་དབྱེར་མི་ཕྱེད་ཅིང་། ",
            "ཆུ་ཟླའི་མཚན་ཉིད་སྟོང་པར་ཤེས་ན་",
            "ཟླ་འཛིན་རང་སར་གྲོལ་བ་བཞིན་ཏུ་",
            "ཡུལ་སྣང་རྣམས་སྣང་བའི་དུས་ཉིད་ནས་",
            "བདེན་པར་ཡོད་མ་མྱོང་བ་དང་། ",
            "བདེན་པར་མེད་བཞིན་དུ་སྣང་ཙམ་མ་འགག་པར་སྣང་བ་།",
            ""
        ],
        [
            "དེས་ན་སྣང་སྟོང་དབྱེར་མི་ཕྱེད་པ་དང་། ",
            "མཚན་ཉིད་སྟོང་པར་ཤེས་ནས་",
            "སྣང་བར་འཛིན་པ་རང་སར་གྲོལ་བ་",
            "ཤེས་བྱ་ཀུན་ལ་མཁས་པའི་རྒྱལ་བ་སྲས་དང་བཅས་པས་བཞེད་ཅིང་འདོད་དེ",
            "ཧེ་བཛྲ་ལས། ",
            "རང་བཞིན་གདོད་ནས་མ་སྐྱེས་པ། །",
            "རྫུན་མིན་བདེན་མིན་དེ་བཞིན་དུ། །",
            "ཐམས་ཅད་ཆུ་ཡི་ཟླ་བ་ལྟར། །",
            "འདོད་པས་རྣལ་འབྱོར་མས་ཤེས་གྱིས། །",
            "ཞེས་སོ།།",
            "དེ་ལྟར་སྣང་སྟོང་ཟུང་འཇུག་གི་རང་བཞིན། ",
            "གྲུབ་མཐའ་དང་གཉེན་པོས་མ་བཅོས་པའི་",
            "ཐ་མལ་གཉུག་མའི་ཤེས་པ་དེ་ཉིད་།",
            "ཆོས་དབྱིངས་དང་། ",
            "ཆོས་སྐུ་དང་། ",
            "བདེ་བ་ཆེན་པོ་དང་། ",
            "ཤེས་རབ་ཕར་ཕྱིན་དང་། ",
            "རྒྱལ་བའི་སྙིང་པོ་ལ་སོགས་པ་མིང་དུ་མ་ཟེར་ཏེ་",
            "དོན་སེམས་ཉིད་གཉུག་མའི་ཤེས་པ་གཅིག་ཁོ་ན་ཡིན་ལ",
            ""
        ],
        [
            "དེ་ཉིད་རིག་དང་མ་རིག་གི་ཁྱད་པར་ཙམ་མ་གཏོགས་",
            "ངོ་བོ་འགྱུར་བ་མེད་པའི་ཆོས་ཉིད་ཡིན་པས་",
            "གཞི་མངོན་ཏུ་གྱུར་པ་འབྲས་བུའི་དུས་དང་། ",
            "ལམ་བྱང་ཆུབ་སེམས་དཔས་རྟོགས་པའི་ཚེ་",
            "སྔར་མེད་ཀྱི་ཡོན་ཏན་བསྐྱེད་པ་སོགས་",
            "བཟང་དུ་འཕགས་པ་རྣམས་ཀྱིས་ཀྱང་བཏང་བ་མེད་ཅིང་། ",
            "གཞིའི་གནས་སྐབས་མ་རྟོགས་པའི་དུས་སུ་",
            "ངོ་བོའི་ཡོན་ཏན་མི་ལྡན་པ་སོགས་ངན་དུ་",
            "སེམས་ཅན་གྱིས་ཀྱང་མ་བཏང་སྟེ",
            "ཆོས་ཉིད་བསལ་བཞག་དང་བྲལ་བའི་ཕྱིར་རོ། །",
            "དེ་ལྟར་ཡང་རྒྱུད་བླ་མ་ལས། ",
            "ཇི་ལྟར་སྔར་བཞིན་ཕྱིས་དེ་བཞིན། །",
            "འགྱུར་བ་མེད་པའི་ཆོས་ཉིད་དོ།།",
            "ཞེས་སོ།།",
            "དོན་འདི་ནི་ས་བཅུའི་བྱང་སེམས་རྣམས་ཀྱིས་ཀྱང་",
            "བསམ་གྱིས་མི་ཁྱབ་པས་རྫོགས་པའི་སངས་རྒྱས་མ་ཐོབ་བར་དུ་ཚིག་དང་",
            "ཐ་སྙད་དུ་མ་དག་གིས་གནས་ལུགས་ཀྱི་དོན་བརྗོད་མོད་ཀྱང་།",
            "ཆོས་ཉིད་བསམ་གྱིས་མི་ཁྱབ་ཅིང་རྟོག་གེའི་ཡུལ་མ་ཡིན་པས་",
            "ཐ་སྙད་ཀྱིས་བརྗོད་པས་ཆོས་ཉིད་",
            "དེ་ཡི་དོན་ཅི་ལྟ་བ་བཞིན་དུ་མི་ཤེས་སོ།།",
            "འོ་ན་སངས་རྒྱས་ཁོ་ནའི་སྤྱོད་ཡུལ་དེ་",
            "སོ་སོའི་སྐྱེ་བོ་རྣམས་ལ་ཅིའི་ཕྱིར་བསྟན་སྙམ་།",
            "རྒྱལ་བ་བྱམས་པས། ",
            "སེམས་ཞུམ་སེམས་ཅན་དམན་ལ་",
            ""
        ],
        [
            "བརྙས་པ་དང་། །",
            "ཡང་དག་མིན་འཛིན་ཡང་དག་ཆོས་ལ་སྐུར། །",
            "བདག་ཆགས་ལྷག་པའི་སྐྱོན་ལྔ་གང་དག་ལ།།",
            "ཡོད་པ་དེ་དག་དེ་སྤང་དོན་ཏུ་གསུངས།།",
            "ཞེས་གསུངས་པ་ལྟར། ",
            "ཡོན་ཏན་ཀུན་ལྡན་སངས་རྒྱས་ཀྱི་སྙིང་པོས་",
            "སེམས་ཅན་ཐམས་ཅད་ལ་ཁྱབ་པར་མ་ཤེས་ནས་",
            "བདག་གིས་སངས་རྒྱས་མི་ཐོབ་སྙམ་དུ་",
            "སེམས་ཞུམ་ནས་སེམས་མི་བསྐྱེད་པ་དང་། ",
            "སེམས་ཅན་དམན་པ་ལ་ཁམས་ཡོད་པར་",
            "མ་ཤེས་ནས་བརྙས་པ་དང་། ",
            "ཁམས་ལ་བསྒྲིབས་པའི་དྲི་མ་ཡང་དག་པར་",
            "ཡོད་པ་མ་ཡིན་པ་ལ་བདེན་པར་འཛིན་ཅིང་",
            "ཡོད་པར་སྒྲོ་འདོགས་པ་དང་། ",
            "ཡང་དག་པའི་སངས་རྒྱས་ཀྱི་ཡོན་ཏན་སྟོབས་སོགས་རྣམས་",
            "ཡེ་ནས་ཡོད་པ་ལ་མེད་ཅེས་སྐུར་པ་འདེབས་པ་དང་། ",
            "སེམས་ཅན་ཐམས་ཅད་ལ་ཁམས་ཡོད་པར་",
            "འདྲ་བར་མ་ཤེས་ནས་ཡོན་ཏན་ཅུང་ཟད་སྐྱེས་ནས་",
            ""
        ],
        [
            "བདག་ཅག་ལྷག་གོ་སྙམ་ནས་",
            "ང་རྒྱལ་བ་སྟེ། ",
            "སྐྱོན་དེ་ལྔ་སྤོང་བའི་དོན་དུ་བསྟན་པའོ༑།",
            "ཁ་ཅིག་གིས་དགོས་པ་བསྟན་པ་འདིས་",
            "བདེ་གཤེགས་སྙིང་པོའི་དོན་བསྟན་པ་རྣམས་",
            "དྲང་དོན་ཡིན་པར་བཤད་ཀྱང་། ",
            "དེ་ལྟ་ན་སྟོང་པ་ཉིད་དུ་བསྟན་པ་ཐམས་ཅད་བདག་གཅིག་དང་",
            "རིལ་པོར་འཛིན་པ་བཟློག་པའི་ཆེད་དུ་གསུངས་པས་དེའང་དྲང་དོན་ཏུ་འགྱུར་ལ",
            "སྟོང་པ་ཉིད་ཆོས་ཐམས་ཅད་ཀྱི་གནས་ལུགས་ཡིན་པས་",
            "མི་མཚུངས་སོ་སྙམ་།",
            "བློའི་སྤྱོད་ཡུལ་དུ་གྱུར་པའི་སྟོང་པ་ཙམ་",
            "གནས་ལུགས་སུ་འགྱུར་ན་བློ་འདས་ཆོས་ཉིད་འོད་གསལ་བའི་",
            "རང་བཞིན་གནས་ལུགས་སུ་ཅིའི་ཕྱིར་མི་།",
            "དེས་ན་འཁོར་ལོ་བར་པར་སྟོང་ཉིད་སྤྲོས་བྲལ་གྱི་ལུང་མང་དུ་གསུངས་པ་",
            "ཐམས་ཅད་བསམ་གྱིས་མི་ཁྱབ་པའི་དབྱིངས་",
            "དེ་ཉིད་སྐྱེ་འགག་གནས་གསུམ་སོགས་འདུས་བྱས་ཀྱི་མཚན་ཉིད་ཀྱིས་",
            "དབེན་པར་བསྟན་པ་ཡིན་གྱིས། ",
            "ཁམས་དེ་མེད་པར་བསྟན་པ་ནི་མ་ཡིན་ཏེ",
            ""
        ],
        [
            "འཕགས་པ་ཀླུ་སྒྲུབ་ཀྱིས། ",
            "སྟོང་པ་ཉིད་ནི་སྟོན་པའི་མདོ། །",
            "རྒྱལ་བས་ཇི་སྙེད་གསུངས་པ་དེ།།",
            "དེ་དག་ཀུན་གྱི་ཉོན་མོངས་།",
            "ཁམས་དེ་ཉམས་པར་བྱེད་མ་ཡིན།།",
            "ཅེས་གསུངས་སོ།། ",
            "གཉིས་པ་༼ཡོན་ཏན་བཤད་པ༽ལ་གཉིས། ",
            "མདོར་བསྟན། རྒྱས་བཤད་དོ།།",
            "དང་པོ་༼མདོར་བསྟན༽",
            ""
        ],
        [
            "ནི། ",
            "དེ་ཉིད་མ་འགགས་རོལ་པ་ལ།། ",
            "ཡོན་ཏན་དྲུག་ཅུ་རྩ་བཞི་པོ། །",
            " རགས་པ་ཡིན་ཏེ་རེ་རེ་ལའང་། །",
            " བྱེ་བ་ཕྲག་རེར་གསུངས་པ་ཡིན།། ",
            "ཅེས་གསུངས་།",
            "སངས་རྒྱས་ཀྱི་སྙིང་པོ་དེ་ཉིད་ངོ་བོ་སྟོང་ཞིང་",
            "རང་བཞིན་གསལ་ལ་རྣམ་པ་མ་འགག་པར་རོལ་པའི་ཆ་།",
            "ཆོས་སྐུའི་ཡོན་ཏན་སོ་གཉིས་དང་། ",
            "གཟུགས་སྐུའི་ཡོན་ཏན་སོ་གཉིས་ཏེ་དྲུག་ཅུ་རྩ་བཞི་པོ་",
            "ཚང་བར་ཡོད་པར་བཤད་པ་དེ་ནི་གཙོ་བོར་སྨོས་པའི་",
            "རིགས་ཡིན་ཏེརྒྱས་པར་བྱེད་ན་དེ་རེ་རེ་ལ་ཡང་",
            "བྱེ་བ་ཕྲག་རེའམ་གྲངས་མེད་པ་མངའ་བར་གསུངས་པ་ཡིན་ནོ།།",
            ""
        ],
        [
            "གཉིས་པ་༼རྒྱས་བཤད་༽ལ་གཉིས། ",
            "ཆོས་སྐུའི་ཡོན་ཏན་དང་། ",
            "གཟུགས་སྐུའི་ཡོན་ཏན་བཤད་པའོ།།",
            "དང་པོ་༼ཆོས་སྐུའི་ཡོན་ཏན་༽ལ་ལྔ། ",
            "སྟོབས་བཅུ། ",
            "མི་འཇིགས་པ་བཞི། ",
            "མ་འདྲེས་པ་བཅོ་བརྒྱད། ",
            "ད་ལྟར་ཡོད་ཀྱང་མི་སྣང་བའི་ཚུལ། ",
            "རྟོགས་པར་བྱ་བའི་ཚུལ་ལུང་དང་བཅས་པའོ།།",
            "དང་པོ་༼སྟོབས་བཅུ༽ནི། ",
            "གནས་དང་གནས་མིན་ལས་ཤེས་དང་། །",
            " རྣམ་སྨིན་ཁམས་དང་དབང་པོ་དང་། །",
            " མོས་པ་མཁྱེན་དང་ཀུན་འགྲོ་བའི། །",
            " ལམ་དང་བསམ་གཏན་ལྷ་ཡི་མིག། ",
            "གནས་རྗེས་དྲན་དང་ཞི་བ་ནི། །",
            " སྟོབས་བཅུའོ།། ",
            "ཞེས་གསུངས་།",
            "སངས་རྒྱས་ཐམས་ཅད་སྔོན་སེམས་བསྐྱེད་དང་",
            "སྡོམ་པའི་དམ་བཅའ་བརྟན་པ་ལས། ",
            "དགེ་བས་རྣམ་སྨིན་ཡིད་དུ་འོང་བ་ཐོབ་པ་ནི་",
            "གནས་དང་རྣམ་སྨིན་ཡིད་དུ་མི་འོང་བ་ཐོབ་པ་ནི་གནས་མིན་དང་",
            "དེ་ལས་ལྡོག་པ་མཁྱེན་པའི་སྟོབས་དང་པོ། ",
            "ལས་འབྲས་ཤེས་པས་ལས་རྣམས་ཀྱི་",
            "རྣམ་སྨིན་མཁྱེན་པའི་སྟོབས་གཉིས་པ། ",
            "ཁམས་རྣམས་དང་མཐུན་པར་ཞུགས་པས་",
            "སེམས་ཅན་གྱི་ཁམས་སྣ་ཚོགས་མཁྱེན་པའི་སྟོབས་གསུམ་པ། ",
            "དབང་པོ་དང་མཐུན་པར་ཆོས་སྟོན་པས་",
            "དབང་པོ་མཆོག་དམན་མཁྱེན་པའི་སྟོབས་བཞི་པ། ",
            "མོས་པ་དང་མཐུན་པར་ཞུགས་པས་",
            "འགྲོ་བའི་མོས་པ་སྣ་ཚོགས་མཁྱེན་པའི་སྟོབས་ལྔ་པ། ",
            "ཐེག་པ་ཐམས་ཅད་ལ་གོམས་པ་ལས་",
            "ཐེག་པ་གསུམ་མམ་འཁོར་འདས་ཀུན་འགྲོ་བའི་",
            "ལམ་སྣ་ཚོགས་མཁྱེན་པའི་སྟོབས་དྲུག་པ། ",
            "ཏིང་ངེ་འཛིན་ལྷུར་བླངས་པས་བསམ་གཏན་སོགས་",
            "ཉོན་མོངས་པ་དང་དྲི་མ་མེད་པ་མཁྱེན་པའི་སྟོབས་བདུན་པ། ",
            "སེམས་ཅན་ལ་ལྷག་པའི་བསམ་པ་སོགས་",
            "ལས་ལྷའི་མིག་གིས་འཆི་འཕོ་དང་སྐྱེ་བ་མཁྱེན་པ་སྟོབས་བརྒྱད་པ། ",
            "དགེ་བ་ཆུད་མ་གསན་པས་རང་གཞན་གྱི་",
            "སྔོན་གྱི་གནས་རྗེས་སུ་དྲན་པའི་སྟོབས་དགུ་པ། ",
            "ཟག་པ་ཟད་པ་མཁྱེན་པའི་སྟོབས་བཅུ་པ་།",
            ""
        ],
        [
            "དེ་ལྟར་ན་ནུས་པའི་མཐུ་འགྲན་ཟླ་བྲལ་བའི་སྟོབས་རྣམ་པ་བཅུའོ།། ",
            "གཉིས་པ་",
            "༼མི་འཇིགས་པ་བཞི༽ནི། ",
            "དེ་བརྟེན་མི་འཇིགས་བཞི། །",
            " ཆོས་ཀུན་བྱང་ཆུབ་གནས་སྟོན་དང་། །",
            " ལམ་དང་འགོག་སྟོན་རྩོད་མེད་ཉིད། །",
            " ཅེས་གསུངས་ཏེ",
            "སྟོབས་བཅུ་དེ་ལ་བརྟེན་པའི་མི་འཇིགས་པ་བཞི་།",
            "རང་དོན་རྟོགས་པ་ཕུན་ཚོགས་སུ་",
            "དམ་བཅའ་བ་ལ་མི་འཇིགས་པ་ནི། ",
            "འཁོར་གྱི་དབུས་སུ། ",
            "བདག་ནི་ཆོས་ཀུན་གྱི་དབྱིངས་སུ་",
            "མངོན་པར་རྫོགས་པར་བྱང་ཆུབ་པའོ།།",
            "ཞེས་ཞལ་གྱི་བཞེས་པ་ལ་བྱང་ཆུབ་པ་",
            "མ་ཡིན་པའི་རྒོལ་བ་པོ་མེད་པ་དང་། ",
            "གཞན་དོན་བར་ཆད་ཀྱི་ཆོས་བསྟན་པ་ལ་མི་འཇིགས་པ་ནི། ",
            "འདོད་ཆགས་སོགས་ཐར་པའི་གེགས་ཡིན་པས་",
            "འགོག་པར་བྱེད་དོ་ཞེས་སྟོན་པ་ལ་",
            "དེ་དག་གེགས་མ་ཡིན་ནོ་ཞེས་རྒོལ་བ་པོ་མེད་པ་དང་། ",
            "གཞན་དོན་ངེས་འབྱིན་གྱི་ལམ་སྟོན་པ་ལ་མི་འཇིགས་པ་ནི། ",
            "བྱང་ཕྱོགས་སོ་བདུན་འཁོར་བ་ལས་",
            "ངེས་པར་འབྱིན་པའི་ལམ་ཡིན་ནོ་ཞེས་སྟོན་པ་ལ་",
            "ལམ་མ་ཡིན་ཅེས་པའི་རྒོལ་བ་པོ་མེད་པ་དང་། ",
            "རང་དོན་སྤངས་པ་ཕུན་ཚོགས་སུ་བསྟན་པ་ལ་མི་འཇིགས་པ་ནི། ",
            "ཟག་པ་བག་ཆགས་དང་བཅས་པ་འགག་པའི་",
            "འགོག་པ་ཐོབ་བོ་ཞེས་སྟོན་པ་ལ་དེ་མ་ཐོབ་བོ་ཞེས་པའི་རྒོལ་བ་མེད་པ་།",
            "མདོར་ན་ཆོས་མཐུན་གྱི་རྩོད་པ་པོ་",
            "དངོས་དང་བརྒྱུད་ནས་མེད་པ་ཉིད་དོ།།",
            ""
        ],
        [
            "གསུམ་པ་༼མ་འདྲེས་པ་བཅོ་བརྒྱད༽ནི། ",
            "རྒྱུ་དེས་མ་འཁྲུལ་ཅ་ཅོ་མེད།། ",
            "དྲན་པ་མ་ཉམས་རྟག་མཉམ་བཞག །",
            " འདུ་ཤེས་སྣ་ཚོགས་མི་མངའ་དང་། །",
            " མ་བརྟགས་བཏང་སྙོམས་མེད་པ་དང་། །",
            " འདུན་པ་བརྩོན་འགྲུས་དྲན་པ་དང་། །",
            " ཏིང་འཛིན་ཤེས་རབ་རྣམ་གྲོལ་གྱི། །",
            " ཡེ་ཤེས་མཐོང་བ་མི་ཉམས་པ། །",
            " ལས་རྣམས་ཡེ་ཤེས་སྔོན་འགྲོ་དང་། །",
            " དུས་ལ་སྒྲིབ་མེད་བཅོ་བརྒྱད་དེ།། ",
            "སོ་གཉིས་ལྡན་པ་ཆོས་སྐུ་ཡིན།། ",
            "ཅེས་གསུངས་།",
            "མི་འཇིགས་པ་བཞི་བརྙེས་པའི་རྒྱུ་དེས་",
            "ཉན་རང་བྱང་སེམས་དང་མ་འདྲེས་པའི་ཆོས་བཅོ་བརྒྱད་མངའ་བ་།",
            "དེ་ལ་སྤྱོད་པས་བསྡུས་པ་དྲུག་ནི། ",
            "སྐུའི་སྤྱོད་པ་ལ་འཁྲུལ་པ་མེད་པས་མ་འཁྲུལ་བ་དང་། ",
            "གསུང་གི་བརྗོད་པ་ཅ་ཅོ་མེད་པ་དང་། ",
            "ཐུགས་ཤེས་བྱ་ཐམས་ཅད་ལ་",
            "དྲན་པ་མ་ཉམས་པས་བརྗེད་པ་མི་མངའ་བ་དང་༑ ",
            "སྤྱོད་ལམ་རྣམ་བཞིའི་དུས་རྟག་ཏུ་མཉམ་པར་",
            "མ་བཞག་པ་མི་མངའ་བ་དང་། ",
            "འཁོར་འདས་ལ་ཐ་དད་ཀྱི་འདུ་ཤེས་སྣ་ཚོགས་མི་མངའ་བ་དང་། ",
            "སོ་སོ་མ་བརྟགས་པའི་བཏང་སྙོམས་མེད་པ་དང་དྲུག་།",
            ""
        ],
        [
            "རྟོགས་པས་བསྡུས་པ་དྲུག་ནི། ",
            "ཆོས་སྟོན་པའི་འདུན་པ་ཉམས་པ་མི་མངའ་བ་དང་། ",
            "དེ་བཞིན་ཏུ་དོན་གྱི་བརྩོན་འགྲུས་དང་། ",
            "གདུལ་བྱ་ལ་སོགས་པ་དྲན་པ་དང་། ",
            "མཉམ་པ་ཉིད་རྟོགས་པའི་ཏིང་ངེ་འཛིན་དང་། ",
            "འཁོར་འདས་ཐམས་ཅད་ཤེས་པའི་ཤེས་རབ་དང་། ",
            "ཟག་པ་ས་བོན་དང་བཅས་པ་ལས་",
            "རྣམ་པར་གྲོལ་བའི་རྣམ་གྲོལ་གྱི་",
            "ཡེ་ཤེས་མཐོང་བ་དྲུག་ལས་ཡོངས་སུ་ཉམས་པ་མི་མངའ་བ་རྣམས་སོ།།",
            "ཕྲིན་ལས་ཀྱི་བསྡུས་པ་གསུམ་ནི། ",
            "སྤྱོད་ལམ་ཐམས་ཅད་ཀྱིས་སེམས་ཅན་",
            "མི་འདུལ་བ་མེད་པའི་སྐུའི་ཕྲིན་ལས་དང་།",
            "ཡན་ལག་དྲུག་ཅུ་དང་ལྡན་པས་གསུང་གི་ཕྲིན་ལས་དང་། ",
            "གདུལ་བྱ་མཁྱེན་ཅིང་བརྩེ་བས་འཛིན་པའི་ཐུགས་ཀྱི་ཕྲིན་ལས་།",
            "ཕྲིན་ལས་གསུམ་པོ་རྣམས་ཡེ་ཤེས་སྔོན་དུ་འགྲོ་བ་དང་། ",
            "ཡེ་ཤེས་ཀྱི་རྗེས་སུ་འཇུག་པ་ཐོབ་པའོ།།",
            "ཡེ་ཤེས་ཀྱིས་བསྡུས་པ་གསུམ་ནི། ",
            "འདས་པ་དང་། ",
            "མ་འོངས་པ་དང་། ",
            "ད་ལྟར་བྱུང་བའི་དུས་གསུམ་ལ་མ་ཆགས་མ་ཐོགས་པའི་",
            "ཡེ་ཤེས་ཀྱི་གཟིགས་པ་སྒྲིབ་པ་མེད་པ་བཅོ་བརྒྱད་།",
            "དེ་ལྟར་ཡོན་ཏན་སོ་གཉིས་དང་ལྡན་པ་ནི་",
            "རང་བཞིན་རྣམ་དག་ཆོས་ཀྱི་སྐུ་ཡིན་།",
            "གློ་བུར་གྱི་དྲི་མ་དག་པའི་ཚེ་ཡོན་ཏན་དེ་དག་གི་ནུས་པ་",
            "མངོན་ཏུ་འགྱུར་བ་ཡིན་ནོ།།",
            ""
        ],
        null,
        null,
        null,
        null,
        null,
        null,
        [
            "བསྣན་པར་བྱ་བ་ཅུང་ཟད་མེད།།",
            "དེ་ཉིད་མཐོང་ན་རྣམ་པར་གྲོལ།།",
            "ཞེས་སོ།།",
            "སེམས་ཉིད་ལ་སྤང་ཐོབ་ཀྱི་བྱ་བ་ཅི་ཡང་མེད་པ་",
            "དེའི་ཕྱིར་དྲི་མ་སེམས་ཀྱི་རང་བཞིན་མ་ཡིན་པས་",
            "སེམས་ཉིད་དང་རྣམ་པར་དབྱེ་བ་དང་བཅས་པའི་མཚན་ཉིད་ཅན་གྱི་གློ་བུར་དྲི་མ་དག་གིས་ནི་",
            "ཁམས་བདེ་གཤེགས་སྙིང་པོ་ལ་མ་གོས་པས་",
            "སྟོང་ཞིང་རང་བཞིན་རྣམ་པར་དག་གི། ",
            "རྣམ་པར་བྱུང་བའི་དམིགས་པ་གསར་དུ་གཞག་པར་བྱ་བ་མེད་ཅིང་",
            "ཡོན་ཏན་སེམས་ཉིད་ཀྱི་རང་བཞིན་ཡིན་པས་",
            "སེམས་ཉིད་དང་རྣམ་པར་དབྱེར་མེད་པའི་",
            "འབྲལ་མི་རུང་བའི་མཚན་ཉིད་ཅན་གྱི་བླ་ན་མེད་པའི་སངས་རྒྱས་ཀྱི་ཆོས་ཀྱིས་",
            "ཁམས་དེ་སྟོང་པ་ནི་མ་ཡིན་ནོ།།",
            "འདི་ནི་དཔལ་ཕྲེང་གི་མདོ་ལས་གསུངས་པའི་དོན་རྒྱུད་བླ་མའི་ལུང་ངོ།། ",
            "གཉིས་པ་གཟུགས་སྐུའི་ཡོན་ཏན་བཤད་པ་ལ་གསུམ། ",
            "ཡོན་ཏན་གྱི་ངོ་བོ། ",
            "དེ་ལུས་ལ་གནས་པའི་འཐད་པ། ",
            "དག་མ་དག་གི་ཚུལ་ལོ། །",
            "དང་པོ་༼ཡོན་ཏན་གྱི་ངོ་བོ༽ནི། ",
            "དེ་ལ་གཟུགས་སྐུ་གཉིས་རང་བཞིན། །",
            " སུམ་ཅུ་རྩ་གཉིས་མཚན་དཔེ་བྱད། །",
            " ཅེས་གསུངས་ཏེ",
            ""
        ],
        [
            "ཆོས་ཀྱི་སྐུ་དེ་ལ་སྣང་བའི་ཆ་ལོངས་སྤྱོད་རྫོགས་པ་དང་",
            "སྤྲུལ་པའི་རྣམ་རོལ་ཏེ་",
            "གཟུགས་སྐུ་གཉིས་ཀྱི་རང་བཞིན་ནམ་ཡོན་ཏན་ནི་",
            "མཚན་བཟང་པོ་སུམ་ཅུ་རྩ་གཉིས་དང་། ",
            "དཔེ་བྱད་བརྒྱད་ཅུ་ཐམ་པར་གསུངས་པ་ཡིན་ལམཚན་ནི། ",
            "རྒྱུད་བླ་མར། ",
            "ལེགས་གནས་འཁོར་ལོས་མཚན་པ་དང་། །",
            "ཞེས་སོགས་དང་། ",
            "མངོན་རྟོགས་རྒྱན་ལས། ",
            "ཕྱག་ཞབས་འཁོར་ལོས་མཚན་དང་རུས་སྦལ་ཞབས། །",
            "ཞེས་སོགས་ཀྱིས་བསྟན་པ་ལྟར་ཡིན་ལ",
            "འདི་གཉིས་གྲངས་འདྲེན་ཚུལ་ཅུང་ཟད་མི་འདྲ་བ་ནི་",
            "མདོ་སྡེ་སོ་སོའི་དགོངས་པའོ།།",
            "དཔེ་བྱད་ནི། ",
            "རྒྱན་ལས། ",
            "ཐུབ་པའི་སེན་མོ་ཟངས་མདོག་དང་། །",
            "མདོག་སྣུམ་མཐོ་དང་སོགས་ཀྱིས་བསྟན་པ་ལྟར་ཏེ་",
            "འདིར་མ་སྤྲོས་སོ།། ",
            "གཉིས་པ་༼ལུས་ལ་གནས་པའི་འཐད་པ༽ནི། ",
            "ཐོབ་པའི་ཡོན་ཏན་རང་ལུས་ཏེ།།",
            ""
        ],
        [
            "ལུས་དེ་བདག་དང་པྱྭ་དབང་ཕྱུག །",
            " ཚངས་དང་ཕྱི་རོལ་བདེན་པའི་རྡུལ། །",
            " ཕག་ན་མོ་ཡིས་བྱས་པ་མིན།། ",
            "སྒོ་ལྔ་གཟུང་དང་འཛིན་པ་ཡི། །",
            " རྣམ་འགྱུར་མ་དག་དེ་སྦྱངས་པས། །",
            " དེ་ཚེ་ཐོབ་པར་ཐ་སྙད་བྱས།། ",
            "ཞེས་གསུངས་།",
            "དེ་ལྟར་གཟུགས་སྐུ་གཉིས་ཀྱི་ཡོན་ཏན་མཚན་དཔེ་རྣམས་ཐོབ་པར་",
            "བྱེད་པའི་རྒྱུ་རང་ལུས་རྩ་རླུང་ཐིག་ལེ་ལས་གྲུབ་པ་འདི་ཉིད་ཡིན་པས། ",
            "ཡོན་ཏན་དེ་དག་རང་གི་ལུས་རྣམ་པར་དག་པ་ལས་བྱུང་བ་ཡིན་ཅིང་། ",
            "ལུས་དེ་གང་ལས་བྱུང་སྙམ་ན",
            "བོད་ཀྱི་འདོད་པ་ལྟར་པྱྭ་དང་། ",
            "མུ་སྟེགས་པས་འདོད་པའི་རྟག་གཅིག་རང་དབང་ཅན་གྱི་བདག་དང་། ",
            "དབང་ཕྱུག །",
            "ཚངས་པ་སོགས་དང་། ",
            "ཉན་ཐོས་བྱེ་སྨྲ་བས་བཞེད་པའི་ཕྱི་རོལ་དུ་",
            "བདེན་པར་གྲུབ་པའི་རྡུལ་ཕྲན་ཆ་མེད་དང་། ",
            "མདོ་སྡེ་པ་ལྟར་སྣང་བ་མི་བདེན་ཀྱང་དབང་པོ་ལ་",
            "རྣམ་པ་གཏོད་མཁན་གྱི་དོན་བདེན་པ་བ་ཕག་གམ་ལྐོག་ན་",
            "མོར་ཡོད་པས་བྱས་པར་འདོད་པ་སོགས་",
            "དེ་དག་གིས་ལུས་འདི་བྱས་པ་མིན་ནོ།།",
            "འོ་ན་གང་ཡིན་།",
            ""
        ],
        [
            "སེམས་སེམས་ལྟར་དུ་སྣང་བ་དང་། ",
            "སེམས་ལུས་ལྟར་དུ་སྣང་བ་སྟེ་",
            "ཆ་གཉིས་སུ་ཡོད་པ་ལས༑ ",
            "ལུས་ནི་ཕྱི་མ་ཉིད་ཡིན་པས། ",
            "སེམས་ཀྱི་ཆ་ལས་སྣང་བ་།",
            "ཟབ་མོ་ནང་དོན་ལས། ",
            "དེ་ལྟར་རྩ་རླུང་ཐིག་ལེ་གསུམ། །",
            "སེམས་ཀྱི་ཆ་ལས་སྣང་བ་སྟེ།།",
            "ཞེས་སོ།།",
            "དེ་བས་སེམས་མ་དག་པའི་བར་དུ། ",
            "བར་དོ་གསུམ་དུ་ཡང་ལུས་ལ་རྒྱུན་ཆད་མེད་ཅིང་",
            "གཟུགས་མེད་དུ་ཡང་ཡིད་ཀྱི་ལུས་ཡོད་པ་།",
            "གཟུགས་མེད་ཅེས་བྱ་ཡིད་ལུས་སོ། །",
            "ཞེས་སོ།།",
            "དེས་ན་སེམས་ཀྱི་ཆ་དག་པ་ལ་",
            "སྔར་བསྟན་པ་ལྟར་ཆོས་སྐུའི་ཡོན་ཏན་ཏུ་འགྱུར་།",
            ""
        ],
        [
            "ལུས་ཀྱི་ཆ་དབང་པོ་སྒོ་ལྔའི་རྣམ་པར་ཤེས་པ་གཟུང་བ་དང་",
            "འཛིན་པ་ཡི་རྣམ་པར་འགྱུར་བ་མ་དག་པ་",
            "དེ་ལམ་གྱི་རྟོགས་པས་སྦྱངས་ཤིང་དག་པས། ",
            "གནས་ལུགས་ཀྱི་རང་བཞིན་མངོན་ཏུ་གྱུར་པ་",
            "དེའི་ཚེ་གཟུགས་སྐུ་ཐོབ་པར་གྱུར་པའི་མིང་དང་ཐ་སྙད་དུ་བྱས་པའོ།།",
            "དེ་ཡང་ས་དང་པོ་ཐོབ་ནས་དབང་པོ་ལྔ་གནས་འགྱུར་བའམ། ",
            "དབང་འབྱོར་བ་ཐོབ་།",
            "མིག་གི་དབང་པོ་ལ་སོགས་པ་རེ་རེས་ཀྱང་གཟུགས་སྒྲ་དྲི་རོ་རེག་བྱ་སྟེ་",
            "དོན་ལྔ་ལྔ་ལ་འཇུག་པས་དབང་པོ་ལྔ་པོས་",
            "ཡོན་ཏན་གྱི་ཁྱད་པར་བརྒྱ་ཕྲག་བཅུ་གཉིས་འབྱུང་བ་ལ་དབང་འབྱོར་ཐོབ་སྟེ",
            "མདོ་སྡེ་རྒྱན་ལས། ",
            "དབང་པོ་ལྔ་རྣམས་གནས་གྱུར་ནས།།",
            "དོན་ཀུན་འཇུག་དང་ཐམས་ཅད་ཀྱང་། །",
            "ཡོན་ཏན་ཕྲག་བརྒྱ་ཅུ་གཉིས་འབྱུང་།།",
            ""
        ],
        [
            "དབང་འབྱོར་དམ་པ་ཐོབ་པར་འགྱུར།།",
            "ཅེས་སོ།།",
            "དེ་བཞིན་དུ་ས་གཉིས་པ་ལ་སོགས་པའི་ཡོན་ཏན་འཕེལ་བ་མཐར་ཕྱིན་ནས་",
            "སངས་རྒྱས་ཀྱི་སར་ནི་ཡོན་ཏན་གྱི་གྲངས་ཚད་མེད་ཅིང་བསམ་གྱིས་མི་ཁྱབ་།",
            "མདོ་སྡེ་རྒྱན་ལས། ",
            "སངས་རྒྱས་སྤྲུལ་པ་དེ་རྟག་ཏུ། །",
            "མཛད་པ་གྲུབ་པའི་བྱེ་བྲག་དང་། །",
            "གྲངས་དང་ཞིང་དང་རྣམ་ཀུན་ཏུ། །",
            "བསམ་མི་ཁྱབ་པར་ཤེས་པར་བྱ།།",
            "ཞེས་སོ།།",
            "འདི་ལ་ཁ་ཅིག་སེམས་ཀྱི་དྲི་མ་དག་པ་ལ་",
            "སངས་རྒྱས་སུ་འགྱུར་བར་རིགས་ཀྱི། ",
            "ལུས་ནི་ཕ་མའི་རྐྱེན་ལས་བྱུང་བས་",
            "མི་གཙང་བ་འཇིག་པའི་རང་བཞིན་ཡིན་པས་",
            "འདུས་བྱས་ལས་འདུས་མ་བྱས་ཀྱི་ཡོན་ཏན་འབྱུང་བ་མི་རིགས་སོ་སྙམ་ན",
            ""
        ],
        [
            "འཕགས་པ་ཀླུས༑ ",
            "ཤེས་དང་མི་ཤེས་མ་དག་ལས། །",
            "ལུས་འདི་ཉིད་ལ་ཐམས་ཅད་དེ།།",
            "རང་གི་རྣམ་པར་རྟོག་པས་བཅིངས༑།",
            "དེ་ཉིད་ཤེས་ན་གྲོལ་བར་འགྱུར།།",
            "ཅེས་དང་། ",
            "འཕགས་པ་ཐོགས་མེད་ཞལ་།",
            "གཟུགས་ཀྱི་ཕུང་པོ་གནས་གྱུར་པའི་ཕྱིར་ཞིང་དང་། ",
            "ལུས་དང་། ",
            "མཚན་དང་། ",
            "དཔེ་བྱད་བཟང་པོ་དང་། ",
            "དབྱངས་མཐའ་ཡས་པ་དང་། ",
            "སྤྱི་གཙུག་ལྟར་མི་མངོན་པ་ལ་དབང་འབྱོར་བ་དང་། ",
            "ཞེས་གསུངས་པ་སོགས་ཐུན་མོང་ཐེག་པ་དང་",
            "མཐུན་པའི་ཆོས་ཚུལ་ལས་ཀྱང་ལུས་གནས་གྱུར་པའི་",
            "མཚན་དཔེ་གསུངས་པ་ཡོད་ཅིང་། ",
            "བརྟག་གཉིས་ལས། ",
            "བཙུན་མོའི་བྷ་ག་བདེ་ཆེན་དུ། །",
            "སྟོན་པ་སུམ་ཅུ་རྩ་གཉིས་མཚན། །",
            "གཙོ་བོ་དཔེ་བྱད་བརྒྱད་ཅུར་ལྡན།།",
            "ཁུ་བ་ཞེས་བྱའི་རྣམ་པར་གནས། །",
            "ཞེས་སོགས་ཐུན་མིན་གྱི་ཐེག་པ་རྣམས་ནས་",
            "ལུས་འདི་ཉིད་གཟུགས་སྐུའི་རང་བཞིན་ཏུ་ཡང་ཡང་གསུངས་།",
            ""
        ],
        [
            "དེས་ན་སེམས་ཀྱི་རྩལ་དུ་སྣང་བའི་ལུས་འདི་ལ་",
            "གཟུགས་སྐུའི་ཡོན་ཏན་ཐམས་ཅད་ཚང་བར་ཡོད་ཀྱང་། ",
            "རང་གི་འཁྲུལ་རྟོག་གིས་བཅིངས་པས་",
            "མི་མཐོང་བ་ཡིན་ཅིང་། ",
            "འཆིང་བ་དང་བྲལ་ན་",
            "གཟུགས་སྐུ་གཉིས་ཀྱི་ཡོན་ཏན་དུ་",
            "སྣང་བར་འགྱུར་རོ། །",
            "ཡོན་ཏན་དྲུག་ཅུ་རྩ་བཞི་པོ་རྣམས་ལ་",
            "དངོས་ཀྱི་རྒྱུ་དང་རྐྱེན་གྱི་རྒྱུ་གཉིས་སུ་ཡོད་པ་ལས། ",
            "ཆོས་སྐུའི་དངོས་རྒྱུ་སེམས་ཉིད་འོད་གསལ་བའི་རང་བཞིན་དང་༑ ",
            "གཟུགས་སྐུའི་དངོས་རྒྱུ་སེམས་ལུས་ལྟར་དུ་སྣང་བ་ཉིད་ཡིན་ལ",
            "དྲི་མ་དག་ཅིང་གསལ་བར་བྱེད་པའི་རྐྱེན་གྱི་རྒྱུ་ནི་",
            "སྔོན་སེམས་བསྐྱེད་པ་ཉིད་ཀྱིས་གནས་དང་",
            "གནས་མ་ཡིན་པ་མཁྱེན་པ་སོགས་དང་། ",
            "བླ་མ་བསུ་སྐྱེལ་བྱས་པས་ཕྱག་ཞབས་འཁོར་ལོས་མཚན་པ་སོགས་",
            "ཡོན་ཏན་དྲུག་ཅུ་རྩ་བཞི་པོ་རེ་རེ་བཞིན་འགྲུབ་པའི་རྒྱུ་",
            "བུ་མོ་རིན་ཆེན་གྱིས་ཞུས་པའི་མདོ་ལས་གསུངས་པ་ལྟར་རོ། །",
            " གསུམ་པ་༼དག་མ་དག་གི་ཚུལ་༽ནི། ",
            "དེ་བས་རྩ་རླུང་ཐིག་ལེ་རྣམས། །",
            " དག་པ་དག་པའི་གཟུགས་སྐུ་སྟེ།། ",
            "མ་སྦྱང་མ་དག་གཟུགས་སྐུའོ།། ",
            "ཞེས་གསུངས་།",
            "གཟུགས་སྐུ་རྣམ་གཉིས་ལུས་ལ་གནས་པའི་ཚུལ་བཤད་མ་ཐག་པ་དེ་ལྟ་བས་།",
            ""
        ],
        [
            "སྦྱང་གཞི་རྩ་དང་རླུང་དང་ཐིག་ལེ་རྣམས་",
            "སྦྱང་བྱ་གློ་བུར་གྱི་དྲི་མ་རྣམ་པར་དག་པས་",
            "དག་པའི་གཟུགས་ཀྱི་སྐུར་གནས་གྱུར་པ་ཡིན་།",
            "རྩ་སྐུ། ",
            "རླུང་གསུང་།",
            "ཐིག་ལེ་ཐུགས་ཀྱི་དཀྱིལ་འཁོར་དུ་སྦྱང་ཞིང་།",
            "དྲི་མ་མ་སྦྱངས་པའི་སེམས་ཅན་གྱི་གནས་སྐབས་སུ་",
            "མ་དག་པའམ་དྲི་བཅས་ཀྱི་གཟུགས་ཀྱི་སྐུར་གནས་པའོ།།",
            "དེ་དག་ཀྱང་ཐམས་ཅད་མཁྱེན་པ་",
            "རང་བྱུང་ཞབས་ཉིད་ཀྱིས་ཟབ་མོ་ནང་གི་དོན་ལས་གསལ་བར་གསུངསཏེ། ",
            "དག་པའི་གནས་སྐབས་ལ་དགོངས་།",
            "སྐུ་གསུམ་རྩ་རླུང་ཐིག་ལེ་ཅན། །",
            "ཞེས་དང་། ",
            "མ་དག་པའི་གནས་སྐབས་ལ་དགོངས་ནས༑",
            ""
        ],
        [
            "དེ་ལྟར་ཕུང་པོ་ཁམས་སྐྱེ་མཆེད། །",
            "རྩ་རླུང་ཐིག་ལེ་ལ་གྲུབ་པ། །",
            "དྲི་མར་བཅས་པའི་སེམས་ཉིད་ལས༑ །",
            "བྱུང་སྟེ་",
            "དྲི་བཅས་སྤྲུལ་སྐུར་གསུངས།།",
            "ཞེས་དང་། ",
            "དེའི་འགྲེལ་པར། ",
            "འདིར་སྔགས་ཀྱི་ཐེག་པ་ནས༑",
            "སྐྱེ་བ་སངས་རྒྱས་སྤྲུལ་པའི་སྐུར་གསུངས་པའི་དོན། ",
            "ཕུང་ཁམས་སྐྱེ་མཆེད་རིམ་གྱིས་རྫོགས་པའི་ཚེ། ",
            "མཆོག་གི་སྤྲུལ་པ་དྲི་མ་དང་བཅས་པ་གཟུགས་ཀྱི་སྐུ་ཡིན་ནོ།།",
            "དྲི་མ་མེད་པར་སྦྱངས་པ་།",
            "བྷ་ག་ནི་ཆོས་ཀྱི་དབྱིངས་ཡིན་།",
            ""
        ],
        [
            "ཟླ་བ་བཅུ་ནི་ས་བཅུའི་རང་བཞིན་གྱི་བསྙེན་པར་རྫོགས་པ་ནི་ཡེ་ཤེས། ",
            "མ་ནི་མཁན་པོ། ",
            "ཕྲུ་མ་ནི་ཆོས་གོས། ",
            "ངག་གི་བཟླས་པ་ནི་ཨ་ཧཾ། ",
            "དེའི་ལུས་སྦྱོང་པ་ལ་སོགས་པ་ནི་",
            "དབང་བསྐུར་བར་བྱེད་པ་འོད་ཟེར་ཆེན་པོའི་ཚུལ། ",
            "དེ་གནས་སྐབས་བཞི་རྫོགས་པ་ནི་",
            "སྐུ་བཞིའི་སངས་རྒྱས་སུ་བཞུགས་ཀྱང་མ་རྟོགས་པས་",
            "འཁོར་བའི་ལུས་སུ་གྱུར་ཏོ།།",
            "ཞེས་བརྟག་གཉིས་སོགས་ཀྱི་ལུང་དང་བཅས་རྒྱས་པར་",
            "གསུངས་པ་བཞིན་ནོ།། ",
            "གསུམ་པ་དེའི་དཔེ་དོན་སྦྱར་ཏེ་",
            "བཤད་པ་ལ་བཞི། ",
            "དཔེ་དངོས་བསྟན། ",
            "དེ་དོན་དང་།",
            "ཀུན་རྟོག་གཉིས་ཀྱིས་བཅོམ་པའི་",
            "ཚུལ་གོ་རིམ་དང་བཅས་པ་དང་། ",
            "མི་འགྱུར་ཡང་དག་ཐོབ་པའི་ཚུལ་ལུང་དང་བཅས་པའོ།།",
            "དང་པོ་༼དཔེ་དངོས་བསྟན༽ནི། ",
            "དཔེར་ན་ཤུན་བཅས་བཻཌཱུཪྻ། །",
            " དེ་ལ་ཡོན་ཏན་མི་སྣང་དང་། །",
            " རེ་བ་བ་ཚྭའི་ཆུས་སྦྱོང་དང་། །",
            " སྐྱུར་པོ་ལྭ་བས་སྦྱོང་བ་དང་། །",
            " ཆུ་གཙང་ཀཱ་ཤི་ཀས་སྦྱོང་ནས། ",
            "དག་དེ་ནོར་བུ་དགོས་འདོད་འབྱུང་།།",
            ""
        ],
        [
            "ཞེས་གསུངས་།",
            "སེམས་ཉིད་རྒྱལ་བའི་སྙིང་པོ་འདི་ཉིད་དཔེར་བྱ་བས་མཚོན་།",
            "ཤུན་པ་དང་བཅས་པའི་རིན་པོ་ཆེ་བཻཻཌཱུཪྻ་དེ་ལ་ཤུན་པས་བསྒྲིབས་པའི་ཕྱིར་",
            "དགོས་འདོད་འབྱུང་བའི་ཡོན་ཏན་མི་སྣང་།",
            "ཡོན་ཏན་དེ་སྣང་བར་བྱ་བའི་ཕྱིར་དང་པོ་རེ་བས་ཕྱི་བ་དང་། ",
            "བ་ཚྭའི་ཆུར་སྦངས་ཏེ་",
            "སྦྱངས་པ་སྤེལ་ནས་",
            "དྲི་མ་རགས་པ་དང་བྲལ་བ་དང་། ",
            "བར་དུ་ཆུ་སྐྱུར་པོས་སྦངས་ནས་",
            ""
        ],
        [
            "བལ་གྱི་ལྭ་བས་དྲི་མ་ཕྲ་བ་སྦྱངས་པ་དང་། ",
            "མཐར་ཆུ་གཙང་མས་སྦངས་ནས་",
            "ཀཱ་ཤི་ཀའི་རས་སྲབ་མོས་དྲི་མ་ཤིན་ཏུ་ཕྲ་བ་སྦྱངས་ནས་",
            "སྒྲིབ་བྱེད་ཤུན་པའི་དྲི་མ་ཐམས་ཅད་དག་པ་",
            "དེ་ནི་རིན་པོ་ཆེ་ཐམས་ཅད་ཀྱི་མཆོག་ནོར་བུ་དགོས་འདོད་འབྱུང་བའི་གནས་སུ་འགྱུར་རོ། །",
            " གཉིས་པ་༼དེ་དོན་དང་སྦྱར༽",
            "ནི། དེ་བཞིན་སེམས་ཀྱི་བཻཌཱུཪྻ། །",
            " ཉོན་མོངས་ཤེས་བྱ་སྙོམས་འཇུག་གི །",
            " ཤུན་པ་གསུམ་པོ་སྦྱང་བའི་ཕྱིར། །",
            " ཚོགས་སྦྱོར་མ་དག་ས་བདུན་དང་། །",
            " དག་པའི་ས་གསུམ་ལ་རབ་སྦྱོང་།། ",
            "ཞེས་གསུངས་།",
            "དཔེ་དེ་བཞིན་དུ་སེམས་ཀྱི་རང་བཞིན་འོད་གསལ་སངས་རྒྱས་ཀྱི་སྙིང་པོ་བཻཌཱུཪྻ་ལྟ་བུ་",
            "དེ་ལ་སངས་རྒྱས་ཀྱི་ཡོན་ཏན་ཐམས་ཅད་ཚང་བར་ཡོད་ཀྱང་",
            "ཕ་རོལ་ཏུ་ཕྱིན་པ་དྲུག་གི་མི་མཐུན་པའི་ཕྱོགས་སེར་སྣ་སོགས་",
            "ཉོན་མོངས་པའི་སྒྲིབ་པ་དང་། ",
            "འཁོར་གསུམ་དུ་བདེན་པར་འཛིན་པའི་ཤེས་བྱའི་སྒྲིབ་པ་དང་། ",
            "བྱིང་རྒོད་གཉིས་སྙོམས་འཇུག་གི་སྒྲིབ་པ་།",
            ""
        ],
        [
            "ཤུན་པ་སྒྲིབ་པ་དེ་གསུམ་པོས་བསྒྲིབས་ནས་",
            "མི་གསལ་བ་དེ་སྦྱང་བའི་ཕྱིར། ",
            "ཐོག་མར་ཚོགས་ལམ་བཞི་གསུམ་བཅུ་གཉིས་དང་",
            "སྦྱོར་ལམ་ངེས་འབྱེད་ཆ་བཞིར་དྲི་མ་རགས་པ་ཉོན་སྒྲིབ་སྦྱང་།",
            "མ་དག་ས་བདུན་དུ་ཕྲ་བ་ཤེས་སྒྲིབ་སྦྱང་བ་དང་། ",
            "དག་པའི་ས་གསུམ་དུ་ཤིན་ཏུ་ཕྲ་བ་སྙོམས་འཇུག་གམ་",
            "མཚན་འཛིན་བཞི་པོ་རབ་ཏུ་སྦྱང་བར་བྱ་བ་ཡིན་ནོ།།",
            "དེའང་འཕགས་པ་ཀླུས། ",
            "ཇི་ལྟར་རིན་ཆེན་བཻཌཱུཪྻ། །",
            "དུས་རྣམས་ཀུན་ཏུ་འོད་གསལ་བ། །",
            "རྡོ་ཡི་ནང་དུ་གནས་གྱུར་།",
            "དེ་ཡི་འོད་ནི་གསལ་མ་ཡིན།།",
            "དེ་བཞིན་ཉོན་མོངས་ཀྱིས་བསྒྲིབས་པའི། །",
            "ཆོས་དབྱིངས་ཤིན་ཏུ་དྲི་མེད་ལའང་། །",
            "འཁོར་བར་འོད་ནི་གསལ་མ་ཡིན།།",
            "མྱ་ངན་འདས་ན་འོད་གསལ་འགྱུར།།",
            ""
        ],
        [
            "ཅེས་གསུངས་སོ།།",
            "འདི་དག་གི་དོན་རྒྱས་པ་རྗེ་ཉིད་ཀྱི་",
            "ནང་དོན་རང་འགྲེལ་ལས་འདི་ལྟར་འབྱུང་།",
            "དག་དང་ཉོན་མོངས་དང་ལྡན་ཕྱིར། །",
            "ཀུན་ནས་ཉོན་མོངས་མེད་དག་ཕྱིར༑ །",
            "རྣམ་པར་དབྱེ་བ་མེད་ཆོས་ཕྱིར། །",
            "ལྷུན་གྲུབ་རྣམ་པར་མི་རྟོག་ཕྱིར། །",
            "ཞེས་རྒྱུད་བླ་མར་གསུངས་པ་ཡིན་ནོ།།",
            "ཚུལ་འདི་ཉན་ཐོས་དང་རང་སངས་རྒྱས་དང་། ",
            "ཐེག་པ་ལ་གསར་དུ་ཞུགས་པའི་བྱང་ཆུབ་སེམས་དཔའ་རྣམས་ཀྱིས་ཀྱང་",
            "རྟོགས་དཀའ་བར་གསུངས་ཀྱང་། ",
            "རེ་ཞིག་དཔེར་བསྟན་པར་བྱ་སྟེ",
            "ནོར་བུ་རིན་པོ་ཆེ་བཻཌཱུཪྻ་ཆེན་པོ་ཤུན་པ་དང་བཅས་པའི་ཚེ་",
            "ཤུན་པ་དང་བཅས་ཀྱང་། ",
            "ནང་དུ་ནོར་བུ་ལ་ཤུན་པ་འདྲེས་པ་མེད་པ་ལྟར། ",
            "སེམས་ཅན་གྱི་དུས་ན་",
            "སངས་རྒྱས་ཀྱི་སྙིང་པོ་དྲི་མ་རྣམས་ཀྱིས་བསྒྲིབས་ཀྱང་། ",
            "མ་འདྲེས་པས་ན་དག་ལ་ཉོན་མོངས་པ་དང་ལྡན་པ་ཡིན་ནོ།།",
            "ཡང་ཐོག་མ་ནས་ཤུན་པ་དང་བཅས་པའི་ནོར་བུ་ཡིན་ཀྱང་། ",
            "ཤུན་པ་དེ་ནི་ནོར་བུ་ལས་བྱུང་བ་ཡང་མ་།",
            ""
        ],
        [
            "ནོར་བུ་ལས་གཞན་ནས་བྱུང་བ་མ་ཡིན་།",
            "གང་ནས་ཀྱང་མ་བྱུང་བའི་ཤུན་པ་དེ་",
            "རྣམ་པར་དག་པར་བྱས་པས་དག་པ་ལྟར། །",
            "སེམས་སངས་རྒྱས་ཀྱི་སྙིང་པོའི་སྒྲིབ་པ་དག་པའི་སངས་རྒྱས་ཀྱང་",
            "དེ་ཁོ་ན་བཞིན་དུ་ཡིན་ནོ།།",
            "ཡང་ནོར་བུའི་ཡོན་ཏན་དེ་རྣམས་",
            "དང་པོ་དང་ཐ་མ་ཁྱད་མེད་ཀྱང་། ",
            "སྔ་མ་ལ་ནི་ཡོན་ཏན་མི་སྣང་།",
            "ཕྱི་མ་དྲི་མ་མེད་པ་དེ་རྒྱལ་མཚན་གྱི་རྩེར་བཏགས་ཏེ་",
            "གསོལ་བ་བཏབ་ན་",
            "ཡོན་ཏན་འབྱིན་པ་བཞིན་དུ། ",
            "སངས་རྒྱས་ཀྱི་ཡོན་ཏན་ཐམས་ཅད་",
            "ད་ལྟར་ཡོད་ཀྱང་སྐྱོན་མེད་པའི་རྣམ་པར་དཀར་བས་མ་བསྐྱེད་ན་",
            ""
        ],
        [
            "ནུས་པ་མི་འབྱིན་པས་",
            "ཡོན་ཏན་རྣམ་པར་དབྱེ་བ་མེད་པའི་ཆོས་ཉིད་ཡིན་ནོ།།",
            "དེ་ལྟ་བུའི་ནོར་བུ་ང་ནི་ཤུན་པ་ཅན་ནོ།།",
            "ང་ནི་ཤུན་པའོ༑།",
            "གསོལ་བ་འདེབས་པ་ལ་ཡོན་ཏན་སྦྱིན་ནོ།།",
            "མི་སྦྱིན་ནོ།།",
            "ཞེས་རྣམ་པར་མི་རྟོག་ཅིང་ལྷུན་གྱིས་གྲུབ་པ་བཞིན་ཕྲིན་ལས་འཇུག་།",
            ""
        ],
        null,
        [
            "དེའང་སྤང་གཉེན་གྱི་རྟོག་པ་ནི་",
            "ཚོགས་སྦྱོར་ན་ཡོད་།",
            "ངོ་བོ་ནི་མི་རྟག་པ་ལ་རྟག་པར་འཛིན་པ་དང་།",
            "འདུས་བྱས་ལ་དངོས་པོར་འཛིན་པ་དང་། ",
            "སྲིད་པ་སྡུག་བསྔལ་གསུམ་གྱི་རང་བཞིན་ལ་བདེ་བར་འཛིན་པ་དང་། ",
            "བདག་མེད་པའི་དངོས་པོ་ལ་བདག་ཏུ་འཛིན་པ་།",
            "དེ་ལྟར་ཡང་དག་པ་མ་ཡིན་པའི་ཀུན་ཏུ་",
            "རྟོག་པ་སྤང་བྱའི་མཚན་ཉིད་ཅན་དེ་ཉིད། ",
            "འདུས་བྱས་མི་རྟག་པ། ",
            "ཟག་བཅས་སྡུག་བསྔལ་བ། ",
            "ཆོས་ཐམས་ཅད་སྟོང་ཞིང་བདག་མེད་པ། ",
            "མྱ་ངན་ལས་འདས་པ་ནི་ཞི་བར་ཤེས་པ་སྟེ་",
            "ཡང་དག་པའི་ཀུན་ཏུ་རྟོག་པ་གཉེན་པོའི་མཚན་ཉིད་ཅན་དང་",
            "ཕན་ཚུན་གཡུལ་སྤྲད་པས། ",
            "དཔེར་ན་མེའི་མཚན་ཉིད་མ་ཡིན་པའི་",
            "གཙུབས་ཤིང་གཙུབས་གཏན་གཉིས་བསྲུབས་པ་ལས་མེ་བྱུང་ནས་",
            "ཤིང་ཁོ་རང་གཉིས་ཚིག་སྟེ་",
            "མེའང་རང་ཡལ་བ་བཞིན་དུ། ",
            "གཉེན་པོ་ནི་སྤང་བྱ་ལ་",
            "ལྟོས་པའི་ཕྱིར་སྤང་བྱ་ཟད་པ་དང་",
            "དུས་མཉམ་དུ་གཉེན་པོའི་རྟོག་པའང་ཟད་པའི་ཚེ་",
            "འཕགས་པའི་རྣམ་པར་མི་རྟོག་པའི་ཤེས་རབ་ཀྱི་དབང་པོ་སྐྱེས་ནས་",
            "སྤང་གཉེན་གྱི་ཀུན་ཏུ་རྟོག་པ་དང་བྲལ་བར་འགྱུར་ཏེ",
            ""
        ],
        null,
        [
            "ས་བརྒྱད་པ་ཐོབ་མ་ཐག་འབྲས་བུའི་མཚན་མ་ཙམ་འབྱུང་སྟེ",
            "དེ་ནི་སངས་རྒྱས་གངྒཱའི་བྱེ་སྙེད་ཀྱིས་ཞལ་བསྟན་ནས་",
            "མི་རྟོག་པ་ལས་བསླངས་།",
            "སངས་རྒྱས་ཀྱི་ཞིང་དང་བྱང་ཆུབ་ཀྱི་སྙིང་པོ་ཡོངས་སུ་སྦྱང་བ་ལ་འཇུག་པས་",
            "དག་པའི་ས་ཡིན་ཅིང་། ",
            "ད་རུང་ས་བོན་ཐམས་ཅད་པའི་དྲི་མའི་ཆ་དག་པ་ས་གསུམ་གྱིས་སྤངས་པས་",
            "འབྲས་བུའི་མཚན་མར་འཛིན་པ་ཡང་ཞི་བས་",
            "དེ་ལྟར་མཚན་འཛིན་བཞི་དང་བྲལ་བ་ནི། ",
            "སངས་རྒྱས་ཀྱི་རྣམ་པར་མི་རྟོག་པའི་ཡེ་ཤེས་ཞེས་བྱའོ།། ",
            "བཞི་པ་༼མི་འགྱུར་ཡང་དག་ཐོབ་པའི་ཚུལ་ལུང་དང་བཅས་པ༽ནི། ",
            "དེ་ཚེ་ནམ་མཁའི་སྐུ་ཅན་ལ།། ",
            "མཚན་གྱི་མེ་ཏོག་རྒྱས་པར་འགྱུར།། ",
            "མ་དག་མ་དག་དག་པ་དང་། །",
            " ཤིན་ཏུ་རྣམ་དག་གོ་རིམ་བཞིན། །",
            " སེམས་ཅན་བྱང་ཆུབ་སེམས་དཔའ་དང་། །",
            " དེ་བཞིན་གཤེགས་པའི་གནས་སྐབས་གསུམ། །",
            " བརྗོད་ཀྱང་སངས་རྒྱས་གསར་སྐྱེས་མིན།།",
            ""
        ],
        null,
        [
            "ཞེས་སོ།།",
            "དེ་ལྟ་བུའི་སངས་རྒྱས་དེ་ནི་",
            "དྲི་མས་མ་དག་པའི་གནས་སྐབས་དང་། ",
            "མ་དག་པ་དང་དག་པ་གཉི་ག་དང་",
            "ལྡན་པའི་གནས་སྐབས་དང་། ",
            "ཤིན་ཏུ་རྣམ་པར་དག་པའི་གནས་སྐབས་དང་",
            "གསུམ་པོ་ནི་གོ་རིམ་བཞིན་དུ་འཁོར་བའི་སེམས་ཅན་དང་། ",
            "ལམ་ཞུགས་བྱང་ཆུབ་སེམས་དཔའ་དང་། ",
            "སངས་རྒྱས་དེ་བཞིན་གཤེགས་པའི་གནས་སྐབས་གསུམ་དུ་བརྗོད་པའམ་",
            "གསུངས་ཀྱང་སངས་རྒྱས་དེ་ནི་",
            "སྔར་མེད་པ་གསར་དུ་སྐྱེས་པ་མིན་ཏེ",
            "ཅི་ལྟར་སྔར་ཡོད་པ་བཞིན་ཕྱིས་ཀྱང་དེ་བཞིན་དུ་མི་འགྱུར་།",
            "སངས་རྒྱས་ཀྱི་སྙིང་པོ་དེ་ངོ་བོ་འགྱུར་བ་མེད་པའི་",
            "དེ་བཞིན་ཉིད་ཡིན་པས་སོ།།",
            "འོན་ཀྱང་གནས་འགྱུར་བའི་ཆ་ནི་",
            "གློ་བུར་བའི་དྲི་མ་གཟུང་འཛིན་གྱི་འཆིང་བ་ལས་གྲོལ་ཞིང་",
            "བྲལ་བའི་ཆ་དེ་ཉིད་ལ་བརྗོད་པ་།",
            "མདོ་སྡེ་རྒྱན་ལས། ",
            "སྔ་མ་ཕྱི་མ་ཁྱད་མེད་ཀྱང་། །",
            "སྒྲིབ་པ་ཀུན་གྱི་དྲི་མེད་པ། །",
            "དེ་བཞིན་ཉིད་ནི་སངས་རྒྱས་འདོད།།",
            ""
        ],
        [
            "དག་པ་མ་ཡིན་མི་དག་མིན།།",
            "ཅེས་གསུངས་སོ།། ",
            "སྤྱི་དོན་བཞི་པ་བརྒལ་ལན་གྱིས་གཏན་ལ་དབབ་པ་ལ་བདུན། ",
            "རྒྱུ་མེད་པ་དང་རྒྱུ་ཕྱི་རོལ་ཏུ་མི་འཐད་པ་མདོར་བསྟན༑",
            "ཡིད་དག་པ་དང་མ་དག་པའི་ཤེས་པ་།",
            "བྱ་བ་གྲུབ་པའི་ཡེ་ཤེས་ཀྱི་ངོ་བོ། ",
            "བྱ་བ་གྲུབ་པའི་ཕྲིན་ལས། ",
            "མཉམ་ཉིད་ཡེ་ཤེས་ཀྱི་དོན། ",
            "སྐུ་གསུམ་རྟག་པའི་ཚུལ། ",
            "དེ་ལ་མ་ངེས་སྤང་བའོ།།",
            "དང་པོ་༼རྒྱུ་མེད་པ་དང་རྒྱུ་ཕྱི་རོལ་ཏུ་མི་འཐད་པ་མདོར་བསྟན༽",
            ""
        ],
        [
            "ནི། ",
            "གང་དག་ལྟ་ངན་ཞུགས་པ་རྣམས། །",
            " སངས་རྒྱས་ཡོན་ཏན་རྒྱུ་མེད་དང་། །",
            " ཡང་ན་རང་མིན་ཕྱི་རོལ་གྱིས། །",
            " རྒྱུ་རྐྱེན་གྱིས་བསྐྱེད་རྟོགས་པ་ནི། །",
            " ཕྱི་རོལ་རྟག་ཆད་ཁྱད་ཅི་ཡོད།། ",
            "ཅེས་གསུངས་།",
            "བཀའ་དང་བསྟན་བཅོས་ཀྱི་དགོངས་པ་མ་ལོན་པའི་",
            "གང་ཟག་གང་དག་གསུང་རབ་ལ་གོ་བ་ཉེས་པས་",
            "ལྟ་བ་ངན་པ་སེམས་ལ་ཞུགས་པ་རྣམས་ནི། ",
            "སངས་རྒྱས་ཀྱི་ཡོན་ཏན་རྣམས་ཆོས་ཉིད་སྟོང་པ་རྒྱུ་མེད་པ་",
            "དེ་ཁོ་ན་ལས་སྐྱེ་བར་འདོད་པའི་གྲུབ་མཐའ་",
            "དེ་ནི་ལུང་རིགས་དང་མི་མཐུན་ཞིང་",
            "མདོ་རྒྱུད་ཀྱི་དགོངས་པ་མ་ཡིན་ཏེགུར་ལས། ",
            "རྒྱུ་ལས་འབྲས་གཞན་མེད་པའི་ཕྱིར། །",
            "ཐབས་ནི་སྟོང་པ་ཉིད་མ་ཡིན།།",
            "ཞེས་དང་། ",
            "ཀླུ་སྒྲུབ་ཞལ་།",
            ""
        ],
        null,
        [
            "རྒྱུ་དང་རྐྱེན་གྱིས་བསྐྱེད་པ་འཁྲུལ། །",
            "ཞེས་དང་། ",
            "བྱམས་མགོན་གྱི་ཞལ་།",
            "དེ་བཞིན་ཉིད་འདི་ཐམས་ཅད་ལ།།",
            "ཁྱད་པར་མེད་པར་དག་གྱུར་པ། །",
            "དེ་བཞིན་གཤེགས་ཉིད་དེ་ཡི་ཕྱིར། །",
            "འགྲོ་ཀུན་དེ་ཡི་སྙིང་པོ་ཅན། །",
            "ཞེས་སོ།།",
            "དེའང་ཕྱི་རོལ་མུ་སྟེགས་རྟག་པར་ལྟ་བ་",
            "དཔེར་ན་དབང་ཕྱུག་པ་རྣམས་ཕྱི་ནང་གི་དངོས་པོ་ཐམས་ཅད་",
            "དབང་ཕྱུག་གིས་བསྐྱེད་པར་འདོད་པ་སོགས་དང་། ",
            "ཆད་པར་ལྟ་བ་ཕུར་བུ་བ་རྣམས་དངོས་པོ་ཐམས་ཅད་རྒྱུ་མེད་ངོ་བོ་ཉིད་ཀྱིས་",
            "བྱུང་བར་འདོད་པའི་ལྟ་བ་ངན་པ་དེ་དང་ཁྱད་པར་ཅི་ཞིག་ཡོད་དེ་",
            "ཅུང་ཟད་ཀྱང་མེད་དོ།།",
            "ཞེས་སོ༑།",
            ""
        ],
        [
            "གཉིས་པ་དག་མ་དག་གི་ངེས་པ་ནི། ",
            "འདུ་བྱེད་སྐད་གཅིག་སྐྱེ་འགག་སྣང་།། ",
            "མ་དག་འདུ་བྱེད་དག་དང་མཚུངས།། ",
            "གལ་ཏེ་དེ་ལྟ་མ་ཡིན་ན།། ",
            "གཟུགས་སྐུའི་ཕྲིན་ལས་རྒྱུན་ཆད་འགྱུར།། ",
            "འོན་ཀྱང་འདུ་བྱེད་མིང་མི་བརྗོད།། ",
            "སོ་སོར་རྟོགས་པའི་ཡེ་ཤེས་ཀྱི། །",
            " ཞེས་གསུངས་།",
            ""
        ],
        [
            "རྒྱལ་བ་རྣམས་ཀྱིས་སོ་སོར་རྟོག་པའི་ཡེ་ཤེས་ཀྱིས་",
            "འཇིག་རྟེན་ཀུན་ལ་ཉིན་མཚན་ལན་དྲུག་ཏུ་གཟིགས་ཤིང་",
            "སེམས་ཅན་རྣམས་ཀྱི་སེམས་རྒྱུད་ཐ་དད་པ་གཅིག་ཅར་དུ་མཁྱེན་པ་སོགས་",
            "མཁྱེན་བརྩེའི་ཡེ་ཤེས་གཞན་དོན་དུ་འཕྲོ་བའམ་གཡོ་བ་འདུ་བྱེད་པ་ནི་",
            "སྐད་ཅིག་གིས་སྐྱེ་འགག་ལྟར་སྣང་བ་།",
            "དེའང་མ་དག་པའི་འདུ་བྱེད་ཡིད་ཀྱི་གཡོ་བ་དག་དང་",
            "འབད་རྩོལ་ལ་མ་ལྟོས་པར་སྐྱེ་འགག་བྱེད་པའི་ཆ་ཙམ་ཞིག་མཚུངས་སོ།།",
            "གལ་ཏེ་སངས་རྒྱས་ཀྱི་ཡེ་ཤེས་ཀུན་རྫོབ་ཏུ་སྐྱེ་འགག་ལྟར་སྣང་བ་",
            "དེ་ལྟ་མ་ཡིན་ན་",
            "རྒྱལ་བའི་ཡེ་ཤེས་ཀྱིས་གདུལ་བྱ་",
            "མི་མཁྱེན་མི་གཟིགས་པའི་ཕྱིར་",
            "སྤྲུལ་སྐུ་རྒྱུན་མི་འཆད་དུ་འབྱུང་བ་མི་འཐད་པས་",
            "ལོངས་སྤྲུལ་གཉིས་ཀྱི་གཟུགས་སྐུའི་ཕྲིན་ལས་རྒྱུན་ཆད་པར་འགྱུར་བས་",
            "རིགས་པ་མ་ཡིན་ལ",
            "འོན་ཀྱང་ཡེ་ཤེས་དེ་ལ་འདུ་བྱེད་ཀྱི་མིང་གིས་ནི་མི་བརྗོད་།",
            "བློས་བཏགས་པའི་བདེན་གྲུབ་ཏུ་མེད་ཅིང་གཅིག་དང་ཐ་དད་ལས་འདས་པས། ",
            "སོ་སོར་རྟོག་པའི་ཡེ་ཤེས་ཀྱི་མིང་གིས་བརྗོད་།",
            ""
        ],
        [
            "ནང་དོན་ལས། ",
            "ཀུན་རྟོག་དག་པ་སོ་སོར་རྟོགས།།",
            "སྒོ་ལྔའི་རྣམ་ཤེས་བྱ་བ་གྲུབ།།",
            "ཅེས་དང་༑ ",
            "སྐུ་གསུམ་ལ་འཇུག་པའི་མདོ་ལས། ",
            "ཀུན་གཞི་གནས་གྱུར་པ་ནི་",
            "མེ་ལོང་ལྟ་བུའི་ཡེ་ཤེས་སོ།།",
            "ཀུན་གཞི་ལ་གནས་པའི་ཡིད་གནས་གྱུར་པ་ནི་",
            "མཉམ་པ་ཉིད་ཀྱི་ཡེ་ཤེས་སོ།།",
            "ཡིད་གནས་གྱུར་པ་ནི་",
            "སོ་སོར་རྟོག་པའི་ཡེ་ཤེས་སོ།།",
            "སྒོ་ལྔའི་ཤེས་པ་གནས་གྱུར་པ་ནི་",
            "བྱ་བ་གྲུབ་པའི་ཡེ་ཤེས་སོ།།",
            ""
        ],
        null,
        [
            "ཅེས་གསུངས་།",
            "རྒྱུའི་གཟུགས་འབྱུང་བ་ཆེན་པོ་ས་ཆུ་མེ་རླུང་རྣམས་དང་སོགས་ཁོངས་ནས་",
            "འབྱུང་གྱུར་གཟུགས་སྒྲ་དྲི་རོ་རེག་བྱ་རྣམས་ཀྱི་རང་བཞིན་གང་ཡིན་པ་དེ་ནི། ",
            "སེམས་ཅན་གྱི་དུས་སུ་སེམས་ཕྱི་རོལ་ཡུལ་དུ་སྣང་བས་",
            "མིང་དང་མཚན་མ་སོགས་ཀྱི་འཛིན་པ་དང་བཅས་པའི་",
            "དྲི་མ་གློ་བུར་བས་བསླད་པ་དེ་ཉིད་དག་ཅིང་གནས་གྱུར་པའི་ཚེ། ",
            "སངས་རྒྱས་ཀྱི་སར་རང་རང་གི་ངོ་བོ་ཡེ་ཤེས་ཀྱི་རྩལ་ཆེན་རྫོགས་པའི་ནུས་ལྡན་ཏུ་གྱུར་པས། ",
            "ཞིང་རྣམ་དག་ལ་དབང་འབྱོར་ཐོབ་ཅིང་",
            "ཅི་ལྟར་འདོད་པ་བཞིན་ཏུ་ལོངས་སྤྱོད་ཀུན་ཏུ་སྟོན་པར་བྱེད་པ་།",
            "རྒྱན་ལས། ",
            "དོན་བཅས་འཛིན་པ་གཞན་འགྱུར་ན།།",
            "ཇི་ལྟར་འདོད་བཞིན་ལོངས་སྤྱོད་དག །",
            "བསྟན་ཕྱིར་ཞིང་ནི་དག་པ་ལ།།",
            "དབང་འབྱོར་དམ་པ་ཐོབ་པར་འགྱུར།།",
            "ཞེས་སོ།།"
        ],
        null,
        null,
        null,
        null,
        null,
        null,
        null,
        null,
        null,
        null,
        null,
        null,
        null,
        [
            "དཔེར་ན་མཁའ་ལ་འབྱུང་ཆེན་རྣམས། །",
            " སྐྱེ་འགག་སྣང་ཡང་ནམ་མཁའ་ལ།། ",
            "གོས་མིན་སྐྱེ་དང་འགག་པ་མེད།། ",
            "ཅེས་གསུངས་།",
            "དེ་ལྟར་ན་སེམས་ཅན་གྱི་འཁྲུལ་པའི་སྣང་བ་",
            "ཇི་སྙེད་པ་རྣམས་ཀྱི་ཡེ་ཤེས་ཡུལ་དུ་ཇི་ལྟ་བ་བཞིན་དུ་སྣང་བར་གྱུར་ཀྱང་སྣང་བ་ལ་འཁྲུལ་པས་མ་ཁྱབ་།",
            "སྣོད་བཅུད་ཆུ་ནང་ཟླ་བ་ལྟར་སྣང་སྟོང་དབྱེར་མེད་དུ་གཟིགས་ཤིང་",
            "བདེན་པ་དང་རྫུན་པ་གང་དུའང་མི་འཛིན་པས་ཡེ་ཤེས་དང་",
            "ཕྲིན་ལས་ལ་སེམས་ཅན་གྱི་བདེན་འཛིན་འཁྲུལ་པས་ནམ་ཡང་གོས་པ་མིན་ཏེ",
            "རིགས་པ་དྲུག་ཅུ་པ་ལས། ",
            "གང་ལས་རྟེན་ན་དངོས་པོ་རྣམས། །",
            "ཆུ་ཡི་ཟླ་བ་ཁོ་ན་ལྟར། །",
            "ཡང་དག་མ་ཡིན་ལོག་མིན་པར། །",
            "ཤེས་པ་དེ་དག་ལྟས་མི་འཕྲོག །",
            "ཅེས་སོ།།",
            ""
        ],
        [
            "དེ་ཡང་དཔེར་ན་ནམ་མཁའ་སྟོང་པ་ལ་འབྱུང་བ་ཆེན་པོ་རྣམས་",
            "སྐྱེ་འགག་ཏུ་སྣང་ཡང་ནམ་མཁའ་ལ་ཆགས་འཇིག་གིས་གོས་པ་མིན་ཞིང་",
            "སྐྱེ་བ་དང་འགག་པ་མེད་པ་དེ་བཞིན་དུ་",
            "ཡེ་ཤེས་ལ་འཁྲུལ་པས་གོས་པ་མེད་དེ",
            "འཕགས་པ་ལྷས༑ ",
            "དཔེར་ན་ཆུ་ཡི་ཟླ་བ་ལ།།",
            "ཆུ་ཡིས་མངོན་པར་གོས་པ་མེད།།",
            "སྣ་ཚོགས་གཟུགས་བརྙན་འདྲ་བ་སྟེ༑།",
            "མཐོང་བས་སྐྱོན་གྱིས་གོས་མི་འགྱུར།།",
            ""
        ],
        null,
        [
            "བཤད་མ་ཐག་པ་དེ་ལྟར་རྒྱལ་བའི་མཁྱེན་པའི་ཡེ་ཤེས་དང་",
            "བརྩེ་བའི་ཐུགས་རྗེས་སེམས་ཅན་གྱི་ཁམས་ལ་",
            "ཅི་སྙེད་པའི་ཉོན་མོངས་པ་དང་ལྷན་ཅིག་ཏུ་ཞུགས་ཤིང་མཁྱེན་ཀྱང་",
            "ནམ་མཁའ་སྐྱེ་འཇིག་གིས་མ་གོས་པ་དེ་བཞིན་དུ་",
            "ཉོན་མོངས་པའི་ཚོགས་ཀྱིས་ཅུང་ཟད་ཀྱང་གོས་པ་མེད་དེ",
            "དཔེར་ན་ཉི་མའི་འོད་ཟེར་ནི། ",
            "རི་དང་ས་གཞི་ནགས་ཚལ་མི་གཙང་བའི་ལྗན་ལྗིན་ལ་སོགས་པར་",
            "ཉེ་རིང་མེད་པར་འཇུག་ཅིང་",
            "དེ་དག་སྣང་བ་དང་སྐེམ་པ་དང་སྲེག་པར་བྱེད་ཀྱང་། ",
            "དེ་རྣམས་ཀྱི་ཉི་འོད་ལ་གོས་པ་མེད་པ་།",
            "རྒྱན་ལས། ",
            "ཇི་ལྟར་ཉི་མའི་འོད་ཟེར་དག །",
            "འཇུག་ལ་བདག་གིར་བྱ་བ་མེད།།",
            "དེ་བཞིན་སངས་རྒྱས་ཡེ་ཤེས་ཀྱང་། །",
            "འཇུག་ལ་བདག་གིར་མཛད་མི་མངའ༑།",
            "ཞེས་སོ།།",
            "དེ་ནི་སངས་རྒྱས་ཀྱི་གཞན་དོན་གྱི་ཡེ་ཤེས་ཡིན་པའི་ཕྱིར་",
            "ཡེ་ཤེས་འདི་ལ་འཁྲུལ་པའི་མིང་གིས་ནི་མི་བརྗོད་།",
            ""
        ],
        null,
        null,
        [
            "ཉོན་མོངས་ཤེས་བྱ་སྙོམས་འཇུག་གི་སྒྲིབ་པ་གསུམ་",
            "གཉེན་པོས་དག་པར་གྱུར་པ་།",
            "ཀུན་གཞི་ལ་གནས་པའི་ཉོན་མོངས་པ་ཅན་གྱི་",
            "ཡིད་ང་བདག་ཏུ་འཛིན་པ་དེའང་བདག་གཞན་ཐ་དད་དུ་འཛིན་པ་ལས་གྲོལ་ནས༑",
            "མཉམ་པ་ཉིད་ཀྱི་ཡེ་ཤེས་སུ་གནས་འགྱུར་།",
            "དེའང་སྲིད་པའི་མཐའ་ལ་མི་གནས་པར་",
            "མྱ་ངན་ལས་འདས་པ་ཞི་བ་ཆེན་པོའི་ངང་ལ་བཞུགས་པའང་ཡིན་།",
            "ཞི་བའི་མཐར་ཡང་མི་གནས་པར། ",
            "བྱམས་པ་དང་སྙིང་རྗེ་ཆེན་པོ་དང་ལྡན་པས་",
            "སེམས་ཅན་རྣམས་ཀྱི་མོས་པ་ཇི་ལྟ་བ་བཞིན་དུ། ",
            "ལོངས་སྤྱོད་རྫོགས་སྐུ་སོགས་གཟུགས་ཀྱི་སྐུ་གདུལ་བྱ་སོ་སོ་དེ་ལ་",
            "སྣང་བ་སྟོན་པ་ཡིན་ཏེ",
            "མདོ་སྡེ་རྒྱ་ལས། ",
            "མི་གནས་ཞི་བར་ཞུགས་པ་ཡང་༑ །",
            "མཉམ་ཉིད་ཡེ་ཤེས་ཡིན་པར་བརྗོད།།",
            ""
        ],
        null,
        [
            "དྲུག་པ་སྐུ་གསུམ་རྟག་པའི་ཚུལ་བཤད་པ་ལ་གསུམ་།",
            "རྟག་པའི་ཚུལ་གསུམ་གྱི་དོན་དང་། ",
            "མི་རྟག་པ་གསུམ་གྱི་དོན་དང་། ",
            "དེ་ཡེ་ཤེས་དང་དྲི་མར་བཤད་པའོ།།",
            "དང་པོ་༼རྟག་པའི་ཚུལ་གསུམ་གྱི་དོན་༽ནི། ",
            "ཡེ་ཤེས་རྟག་པ་གསུམ་ཡིན་ཏེ།། ",
            "རང་བཞིན་རྟག་པ་ཆོས་ཀྱི་སྐུ། །",
            " རྒྱུན་གྱིས་རྟག་པ་ལོངས་སྤྱོད་རྫོགས།། ",
            "རྒྱུན་མི་འཆད་པ་སྤྲུལ་སྐུ་ཡིན།། ",
            "ཞེས་གསུངས་།",
            ""
        ],
        null,
        [
            "བློ་བྱས་སྟོང་པ་རྟག་པ་མིན།། ",
            "གཡོ་བའི་རྟོག་ཡིད་རྟག་པ་མིན།། ",
            "ཚོགས་དྲུག་འདུས་བྱས་རྟག་པ་མིན།། ",
            "ཅེས་གསུངས་།",
            "ཇི་སྐད་བཤད་པའི་ཡེ་ཤེས་དེ་",
            "གསུམ་ལ་སྒྲིབ་བྱེད་མི་རྟག་པ་གསུམ་ཡོད་།",
            "དེ་ཡང་གཟུགས་སོགས་ཕུང་པོ་ལྔ་པོ་དེ་",
            "རང་བཞིན་གྱིས་དོན་དམ་པ་སྟོང་པ་ཉིད་ཀྱི་ཡེ་ཤེས་ཡིན་པར་མ་ཤེས་ནས་",
            ""
        ],
        [
            "ཕྱིས་བློས་བཟོ་བཅོས་བྱས་པའི་སྟོང་པ་",
            "དེ་ཉི་ཚེ་བའི་སྟོང་ཉིད་ཡིན་པའི་ཕྱིར་རྟག་པ་མིན་ནོ།།",
            "ཉོན་མོངས་པ་ཅན་གྱི་ཡིད་དང་དེས་བསྐྱེད་པའི་གཡོ་བའི་རྟོག་ཡིད་ནི་",
            "འཁྲུལ་པ་ཡིན་པའི་ཕྱིར་རྟག་པ་མིན་ཅིང་། ",
            "རྣམ་ཤེས་ཚོགས་དྲུག་གི་ཤེས་པ་རྐྱེན་བཞིས་",
            "འདུས་བྱས་པ་ཡིན་པའི་ཕྱིར་རྟག་པ་མིན།། ",
            "གསུམ་པ་དེ་ཡེ་ཤེས་དྲི་མར་བཤད་པ་ནི། ",
            "འོན་ཀྱང་དེ་ལ་རྟག་གསུམ་ཡོད།། ",
            "མི་རྟག་གསུམ་པོ་དྲི་མ་སྟེ།། ",
            "རྟག་པ་གསུམ་པོ་ཡེ་ཤེས་ཡིན།། ",
            "ཅེས་གསུངས་།",
            ""
        ],
        null,
        [
            "དེ་ལྟར་ཆོས་ཀྱི་དབྱིངས་རང་བཞིན་གྱིས་",
            "འོད་གསལ་བ་སངས་རྒྱས་ཀྱི་སྙིང་པོ་དེ་",
            "སྐུ་གསུམ་གྱི་རང་བཞིན་དུ་འགྱུར་བ་མེད་ཅིང་རྟག་པར་ཡོད་།",
            "མུ་སྟེགས་པའི་བདག་དང་མཚུངས་པར་འགྱུར་རོ་ཞེ་།",
            "མུ་སྟེགས་རྣམས་ཀྱིས་བཏགས་པའི་གང་ཟག་གི་",
            "བདག་འགྱུར་བ་མེད་པས་རྟག་པ། ",
            "དུ་མ་མ་ཡིན་པས་གཅིག་པུ། ",
            "རྒྱུ་རྐྱེན་ལ་མི་ལྟོས་པས་རང་དབང་ཅན་དུ་བློས་བརྟགས་པ་ནི། ",
            "ཕུང་པོ་ལྔ་བདག་མེད་པ་ལ་",
            "བདག་ཏུ་བཏགས་པའི་འཁྲུལ་པ་དང་མཚུངས་པ་མིན་ཏེ",
            "སེམས་ཉིད་ཆོས་ཀྱི་སྐུ་སྐྱེ་འགག་སོགས་",
            "སྤྲོས་པའི་དྲྭ་བ་ཐམས་ཅད་ལས་",
            "གྲོལ་བར་འདུས་མ་བྱས་ཤིང་ལྷུན་གྱིས་གྲུབ་པ་",
            "ནམ་མཁའ་ལྟ་བུར་ཀུན་ལ་ཁྱབ་པའི་རང་བཞིན་ཅན་ཡིན་པས་",
            "དོན་དམ་པར་རྟག་ཅེས་གསུངས་པའི་ཕྱིར་རོ། །",
            "དེས་ན་མུ་སྟེགས་པས་ནི་",
            "བློས་བྱས་ཀྱི་ཡིད་ཀྱིས་བཏགས་པའི་སྒྲོ་བཏགས་ཡིན་པ་དང་། ",
            "དེ་བཞིན་གཤེགས་པ་ནི་དོན་དམ་པ་སྟོང་པ་ཉིད་ཀྱི་ཡེ་ཤེས་གཅིག་དང་",
            "ཐ་དད་ལས་གྲོལ་བ་བདག་མེད་པའི་རང་བཞིན་ཅན་ཡིན་པས་",
            "བདག་དང་བདག་གིར་སྒྲོ་བཏགས་བྱས་པ་མ་ཡིན་ཞིང་",
            "རྟོག་པས་མ་བརྟགས་པའི་ཕྱིར་",
            "མུ་སྟེགས་པས་བརྟགས་པའི་བདག་དང་མི་མཚུངས་ཏེ",
            "འཕགས་པ་ཀླུ་སྒྲུབ་ཀྱིས། ",
            "ཆོས་དབྱིངས་གང་ཕྱིར་བདག་མ་ཡིན།།",
            ""
        ],
        null,
        null,
        null,
        null,
        [
            "ཚེ་ཡོངས་སུ་གཏུགས་པའི་འཆི་འཕོ་བ་ལྟ་ཅི་སྨོས་།",
            "རྒྱུད་བླ་མར། ",
            "དེ་ནི་ཡིད་ཀྱི་རང་བཞིན་གྱི། །",
            "ལུས་ཀྱིས་སྐྱེ་མེད་རྟག་པའི་ཕྱིར། །",
            "བསམ་མི་ཁྱབ་བསྒྱུར་འཆི་འཕོ་ཡིས། །",
            "དེ་ནི་མི་འཆི་བརྟན་པའི་ཕྱིར། །",
            "བག་ཆགས་ཕྲ་མོའི་ནད་རྣམས་ཀྱིས། །",
            "གནོད་མེད་ཞི་བ་ཉིད་ཀྱི་ཕྱིར༑ །",
            "ཟག་མེད་མངོན་པར་འདུ་བྱེད་ཀྱིས། །",
            "གཡུང་དྲུང་ཕྱིར་ན་རྒ་བ་མེད།།",
            "ཅེས་སོ།། ",
            "བཞི་པ་ཕྱིར་མི་ལྡོག་པའི་དོན་ནི། ",
            "ཕྱིར་ལ་ལྡོག་པར་མི་འགྱུར་ཏེ།། ",
            "ཡིན་ལ་ཡིན་བཞིན་མངོན་གྱུར་ཕྱིར། །",
            " ཞེས་གསུངས་།",
            "སྔར་དྲི་བཅས་ཀྱི་སངས་རྒྱས་།",
            ""
        ],
        null,
        null,
        [
            "དྲུག་པ་དོན་བསྡུ་བ་ནི། ",
            "དེ་ཕྱིར་སེམས་ཉིད་སངས་རྒྱས་འདི། །",
            " ད་ལྟར་ཡོད་ཀྱང་མ་ཤེས་སོ།། ",
            "ཞེས་གསུངས་།",
            "རྒྱུ་མཚན་དེ་དག་གི་ཕྱིར་སེམས་ཉིད་རང་བཞིན་གྱིས་",
            "འོད་གསལ་བ་ཡོན་ཏན་དྲུག་ཅུ་རྩ་བཞི་དང་",
            "བཅས་པའི་སངས་རྒྱས་འདི། ",
            "ད་ལྟར་གཞི་སེམས་ཅན་གྱི་དུས་སུ་ཚང་བར་ཡོད་ཀྱང་",
            "གཟུང་འཛིན་གྱི་དྲི་མས་བསྒྲིབས་ནས་མ་ཤེས་སོ།།",
            "དེའང་དཔེར་ན་མི་དབུལ་པོའི་ཁྱིམ་དུ་གཏེར་ཡོད་པ་མ་ཤེས་ནས་",
            "དབུལ་ཕོངས་ཀྱི་སྡུག་བསྔལ་བ་ལྟ་བུ་།",
            "བྱམས་པ་མགོན་པོའི་ཞལ་སྔ་།",
            "ཇི་ལྟར་མི་དབུལ་ཁྱིམ་ནང་ས་འོག་ན།།",
            ""
        ],
        [
            "མི་ཟད་པ་ཡི་གཏེར་ནི་ཡོད་གྱུར་ལ།།",
            "མི་དེས་དེ་མ་ཤེས་ཤིང་གཏེར་དེ་ཡང་། །",
            "དེ་ལ་ང་འདིར་ཡོད་ཅེས་མི་སྨྲ་ལྟར༑ །",
            "དེ་བཞིན་ཡིད་ཀྱི་ནང་ཆུད་རིན་ཆེན་གཏེར། །",
            "དྲི་མེད་བཞག་དང་བསལ་མེད་ཆོས་ཉིད་ཀྱང་། །",
            "མ་རྟོགས་པས་ན་དབུལ་བའི་སྡུག་བསྔལ་ནི། །",
            "རྣམ་མང་རྒྱུན་དུ་སྐྱེ་དགུ་འདིས་མྱོང་ངོ་།།",
            "ཞེས་སོ།། ",
            "ལྔ་པ་ལུང་གིས་ངོ་བོ་ཉིད་བཤད་པ་ལ་ངེས་པ་བསྐྱེད་པ་ལ་བཞི། ",
            "མདོ་སྡེ་རྒྱན་གྱི་ལུང་། ",
            "འཕགས་པ་ཀླུ་སྒྲུབ་ཀྱི་ཐེག་པ་ཆེན་པོའི་ཉི་ཤུ་པའི་ལུང་། ",
            "རྒྱུད་བླ་མའི་ལུང་། ",
            "མདོ་རྒྱུད་ལས་གསུངས་པའི་དོན་བསྡུས་པའོ།།",
            "དང་པོ་༼མདོ་སྡེ་རྒྱན་གྱི་ལུང་༽ནི། ",
            "གང་ཚེ་རྟོགས་པ་དེ་ཡི་ཚེ། །",
            " ཇི་ལྟར་ལྕགས་ལ་ཚ་བ་དང་། །",
            " མིག་ལ་རབ་རིབ་ཞི་བ་ལྟར། །",
            " སངས་རྒྱས་སེམས་དང་ཡེ་ཤེས་ལ།། ",
            "ཡོད་དང་མེད་པར་མི་བརྗོད་དོ།།",
            ""
        ],
        [
            "ཞེས་གསུངས་།",
            "གང་གི་ཚེ་སྤྱིར་ཐོས་བསམ་སྒོམ་པ་ལས་",
            "བྱུང་བའི་ཤེས་རབ་དང་། ",
            "ཁྱད་པར་བླ་མའི་བྱིན་རླབས་དང་",
            "སློབ་མའི་མོས་གུས་ཀྱི་རྟེན་འབྲེལ་ཚོགས་པས་",
            "སེམས་ཉིད་བདེ་གཤེགས་སྙིང་པོའི་གནས་ལུགས་མངོན་སུམ་དུ་རྟོགས་པ་དེའི་ཚེ། ",
            "དཔེ་ཇི་ལྟ་།",
            "ལྕགས་བསྲེགས་པ་ལ་ཚ་བ་ཞི་བ་ནི་",
            "གདུང་བ་མེད་པ་ཡིན་པ་དང་། ",
            "མིག་ལ་རབ་རིབ་ཟུག་གཟེར་ཞི་བས་",
            "རབ་རིབ་མེད་པ་ཡིན་པས་། ",
            "ཚ་བ་དང་རབ་རིབ་ཀྱི་དངོས་པོ་ཡོད་པ་ཡང་མ་ཡིན་ལ",
            "དེ་གཉིས་ཞི་བའི་མཚན་ཉིད་ལྕགས་དང་",
            "མིག་གསལ་པོ་ཡོད་པས་དེ་ནི་",
            "མེད་པའང་མ་ཡིན་པར་ལྟར། ",
            "མ་རིག་པ་སངས་ཤིང་ཡེ་ཤེས་རྒྱས་པ་དེའི་དུས་ན་",
            "སེམས་རྣམ་ཤེས་ཚོགས་བརྒྱད་སངས་པ་དང་ཡེ་ཤེས་ལྔ་རྒྱས་པ་ལ༑",
            "ཀུན་རྫོབ་འཁྲུལ་པའི་དྲི་མ་ཚ་བ་དང་",
            "རབ་རིབ་བཞིན་ཏུ་ཡོད་པར་མི་བརྗོད་ཅིང་། ",
            "ལྕགས་དང་མིག་དྭངས་པ་བཞིན་ཏུ་མེད་པར་མི་བརྗོད་དོ།། ",
            "གཉིས་པ་ཐེག་ཆེན་ཉི་ཤུ་པའི་ལུང་ནི། ",
            "དམ་པའི་དོན་དུ་སྐྱེ་མེད་ཕྱིར། །",
            " དེ་ཉིད་དུ་ནི་གྲོལ་བའང་མེད།།",
            ""
        ],
        null,
        null,
        null,
        null,
        null,
        null,
        [
            "དེ་ཉིད་ཕྱི་མའི་གདུལ་བྱ་ལ་",
            "བརྩེ་བས་རྗེས་སུ་གདམས་པའི་མཐུ་དང་དབང་ཆེན་པོ་ཐོབ་པ་ཡིས། ",
            "དཔལ་ལྡན་ཀརྨ་པ་གསུམ་པ་རང་བྱུང་རྡོ་རྗེས་གཞན་གྱི་",
            "དོན་ཏུ་གསལ་བར་བྲིས་པའོ།། ",
            "གཉིས་པ་སྨོན་ལམ་ནི། ",
            "འགྲོ་ཀུན་སངས་རྒྱས་སྙིང་པོ་འདི། །",
            " མཐར་ཕྱིན་མ་ནོར་ཤེས་པར་ཤོག། ",
            "སངས་རྒྱས་ཀྱི་སྙིང་པོ་གཏན་ལ་",
            "དབབ་པ་རྡོ་རྗེ་ཐེག་པའི་སྙིང་པོ་རྫོགས་སོ།།།། ",
            "ཅེས་གསུངས་།",
            "འདི་ལྟར་ཐེག་པ་ཆེན་པོའི་དོན་མཐར་ཐུག་པ་གསལ་བར་མཛད་པའི་",
            "དགེ་བ་སངས་རྒྱས་གྲངས་མེད་པས་གསུངས་ཀྱང་",
            "མཐར་གཏུགས་པར་མི་ནུས་པའི་ཕན་ཡོན་ཆེན་པོ་དང་ལྡན་པས་།",
            ""
        ],
        null,
        [
            "རྟོགས་ན་སངས་རྒྱས་འགྱུར་བའི་དོན། །",
            "ཕྱོགས་ཙམ་གོ་བས་གློ་བུར་གྱི༑ །",
            "དྲི་མའི་སྦུབས་མཐུག་བརྟོལ་བར་འགྱུར།།",
            "སྙིང་པོ་ཡོད་པར་ཡིད་ཆེས་ཙམ། །",
            "སྐྱེས་ཀྱང་རྒྱལ་བའི་གདུང་འཚོབ་གསུང་།།",
            "གོ་སླ་དོན་འདུས་གཞུང་བཟང་འདི། །",
            "གོ་མྱོང་རྟོགས་པས་མཐར་འབྱིན་འཚལ།།",
            "སྐལ་མཉམ་དག་ལ་ཕན་པའི་བློས། །",
            "ཚིག་ཙམ་མཆོག་གི་རྗེས་སུ་བཀྲལ། །",
            "དགེ་བས་བདེ་གཤེགས་སྙིང་པོའི་ཞལ༑ །",
            "འགྲོ་བ་ཀུན་གྱིས་མཇལ་བར་།",
            "སྙིང་པོ་གཏན་ལ་དབབ་པའི་གཞུང་འདི་ལ་",
            "སྔ་ཕྱིར་བྱོན་པའི་འགྲེལ་པ་དང་མཆན་བུ་ཁ་ཤས་མཆིས་ཀྱང་། ",
            "འཇམ་དབྱངས་དོན་གྲུབ་འོད་ཟེར་གྱི་གསུང་ཉིད་ཁྱད་པར་དུ་འཕགས་ཤིང་། ",
            "ཐམས་ཅད་མཁྱེན་པ་ཞྭ་དམར་ལྔ་པས་",
            "དེའི་དོན་བསྡུས་ཏེ་མཆན་བུ་མཛད་པ་རྣམས་ཀྱི་སྙིང་པོ་བླངས་ནས",
            "མདོ་ཁམས་བཀའ་བརྒྱུད་ཀྱི་གདན་ས་ཆེན་པོ་",
            "དཔལ་སྤུངས་ཐུབ་བསྟན་ཆོས་འཁོར་གླིང་གི་",
            "གནྡྷོ་ལར་ཀརྨ་ངག་དབང་ཡོན་ཏན་རྒྱ་མཚོ་བློ་གྲོས་མཐའ་ཡས་པའི་སྡེས་",
            "སྔ་འགྲེལ་ཚད་མའི་ལེགས་བཤད་གསལ་བར་བགྱིས་པ་དགེ་ལེགས་འཕེལ།།",
            ""
        ],
        null,
        [
            "དེའི་མཐུས་ཁ་བ་རིས་པའི་སྐྱེ་དགུའི་ཡིད། །",
            "རྣམ་དཀར་དགེ་བའི་ལས་ལ་ཕྱོགས་པ་དང་། །",
            "མཐུན་རྐྱེན་ལེགས་ཚོགས་གོང་ནས་གོང་འཕེལ་ཏེ།།",
            "དམ་ཆོས་འཛིན་པའི་སྣོད་དུ་རུང་བར་།",
            "འཇིག་རྟེན་དབང་ཕྱུག་ཕྱག་ན་པདྨོ་ཡི། །",
            "ཞབས་པད་བྷོ་ཊའི་ལྗོངས་འདིར་མྱུར་བཀོད་དེ།།",
            "ཞི་བསིལ་ཆོས་ཀྱི་བདུད་རྩིའི་ཟིལ་མངར་རོར། །",
            "ལོངས་སུ་སྤྱོད་པའི་སྐལ་བཟང་མྱུར་འཆར་།",
            "ཁྱད་པར་བསྟན་པའི་སྙིང་པོ་སྒྲུབ་བརྒྱུད་ཀྱི། །",
            "རིང་ལུགས་དྲི་མེད་ས་ཆེན་ཡོངས་ཁྱབ་སྟེ།།",
            "བསྟན་པ་འཛིན་པའི་སྐྱེས་བུ་དམ་པ་རྣམས། །",
            "སྐུ་ཚེ་མི་འགྱུར་ཚེ་ལྷའི་ངོ་བོར་བརྟན།།",
            ""
        ],
        null,
        null
    ]
}