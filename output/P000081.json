{
    "version": "P000081",
    "reviewed_text": [
        [
            "བློ་གྲོས་མཐའ་ཡས་པའི་མཛོད། ",
            "མཛད་པ་པོ། ",
            "མི་ཕམ་འཇམ་དབྱངས་རྒྱ་མ་ཆོ། ",
            "བར་སྡོམ་ནི། ",
            "མོས་པ་མང་བ་ཉིད་དང་ནི། །",
            " ཆོས་འཚོལ་བ་དང་བཤད་པ་དང༌། །",
            " དེ་བཞིན་སྒྲུབ་དང་ཡང་དག་པའི། །",
            " གདམས་ངག་རྗེས་སུ་བསྟན་པ་ཡིན།། ",
            "ཞེས་པ་ལྟར་འབྱོར་བའི་དོན་ཚུལ་ལྔ་པ་",
            "བྱང་ཆུབ་ཕྱོགས་མཐུན་གྱི་ངོ་བོ་ཉིད་བསྟན་པ་།",
            "ཐོག་མར་མོས་པ་རྒྱ་ཆེན་པོ་བསྐྱེད་།",
            "ཟབ་ཅིང་རྒྱ་ཆེ་བའི་གསུང་རབ་ཀྱི་ཆོས་རྣམས་ཀྱི་ཚིག་དང་",
            "དེས་བསྟན་བྱའི་དོན་བཙལ་བ་དང༌། ",
            "ཆོས་རྙེད་ནས་གཞན་ལ་འཆད་པ་དང༌། ",
            "ཆོས་ཀྱི་དོན་ཉམས་སུ་བླངས་ཏེ་སྒྲུབ་པ་དང༌། ",
            "སྒྲུབ་པ་ཁྱད་དུ་འཕགས་པར་བྱེད་པའི་རྒྱུ་གདམས་ངག་དང་",
            "རྗེས་སུ་བསྟན་པ་ནོད་དེ་འཕགས་པའི་ས་ལ་འཇུག་པར་འགྱུར་བའི་ཚུལ་གྱིས་ལེའུ་ལྔ་པོ་འདི་ནི་",
            "བྱང་ཆུབ་ཕྱོགས་མཐུན་གྱི་ཆོས་ཐབས་དང་ལྡན་པ་དང་ཕ་རོལ་ཏུ་ཕྱིན་པ་དང༌། ",
            "མཆོད་བསྟེན་ཚད་མེད་དང་བྱང་ཕྱོགས་ཀྱི་ལེའུ་རྣམས་ཀྱི་",
            "སྤྱི་ཡི་མདོ་ཆིངས་ལྟ་བུ་ཡིན་པས་",
            "འདིར་བར་སྡོམ་ཕྱོགས་གཅིག་ཏུ་བཀོད་པར་མཛད་པ་ཡིན་ནོ།།",
            ""
        ],
        [
            "གཉིས་པ་བྱང་ཆུབ་ཕྱོགས་མཐུན་གྱི་ངོ་བོ་ཉིད་དངོས་།",
            "གང་གིས་ཟིན་པར་བྱེད་པ་ཐབས་ལྡན་གྱི་ལེའུ་དང༌། ",
            "ཐབས་དེས་ཟིན་པའི་ཕར་ཕྱིན་དང་བསྡུ་དངོས་ཀྱི་ལེའུ། ",
            "མཆོད་བསྟེན་ཚད་མེད་ཀྱི་ལེའུ། ",
            "བྱང་ཆུབ་ཕྱོགས་མཐུན་གྱི་ལེའུ་གསུམ་དང༌། ",
            "དེ་ལ་བརྟེན་པའི་ཡོན་ཏན་གྱི་ལེའུ། ",
            "དེ་ལ་སྤྱོད་པ་དང་ས་ཡི་གནས་སྐབས་དང་",
            "མཐར་ཐུག་གི་ས་རྣམ་པར་བཞག་པའི་",
            "ལེའུ་བཅས་དྲུག་ཡོད་པ་ལས། ",
            "དང་པོ་ཐབས་ལྡན་གྱི་ལེའུ་འདི་།",
            "ཐབས་ཀྱིས་གཟུང་བྱའི་ལས་དང༌། ",
            "ཟིན་བྱེད་ཀྱི་ཐབས་རྣམ་པ་གསུམ་བཤད་པ་གཉིས་ལས། ",
            "དང་པོ་ཐབས་ལྡན་གྱི་ལེའུ་འདི་ལ་",
            "ཐབས་ཀྱིས་གཟུང་བྱའི་ལས་ནི། ",
            "ཇི་ལྟར་ནགས་ཚལ་དང་ནི་ལུས་ཅན་རི་བོ་དང༌། །",
            " ཆུ་བོ་རྣམས་ཀྱི་རྟེན་ནི་ཀུན་ནས་ས་ཡིན་པ། །",
            " དེ་བཞིན་མཁས་པ་རྣམས་ཀྱི་ལས་རྣམ་གསུམ་པོ་ཡང༌། །",
            " ཀུན་ནས་སྦྱིན་པ་ལ་སོགས་དགེ་བའི་ཡིན་པར་བརྗོད།། ",
            "ཅེས་ཚིགས་བཅད་གཅིག་གིས་བསྟན་།",
            "ཇི་ལྟར་ནགས་ཚལ་དང་ནི་ལུས་ཅན་སྐྱེ་བོ་རྣམས་དང༌། ",
            "རི་བོ་རྣམས་དང་ཆུ་བོ་རྣམས་ཀྱི་རྟེན་ནི་",
            "དུས་དང་རྣམ་པ་ཀུན་ནས་ས་ཆེན་པོ་ཡིན་པ་ཞེས་",
            "བརྟན་པ་ཕྱི་རོལ་གྱི་རི་དང་ནགས་ཚལ་ཆུ་བོ་སོགས་དང་",
            "གཡོ་བ་ནང་བཅུད་ཀྱི་ལུས་ཅན་ཐམས་ཅད་ས་ལ་",
            "བརྟེན་པ་དེ་བཞིན་དུ་མཁས་པ་བྱང་ཆུབ་སེམས་དཔའ་རྣམས་ཀྱི་",
            "ལུས་དང་ངག་དང་ཡིད་ཀྱི་ལས་རྣམ་པ་གསུམ་པོ་ཡང་",
            "དུས་ཀུན་ནས་སྦྱིན་པ་ལ་སོགས་པ་དང་",
            "བྱང་ཆུབ་ཕྱོགས་ཀྱི་ཆོས་སུམ་ཅུ་རྩ་བདུན་སོགས་མདོར་ན་",
            "དགེ་བའི་ཆོས་གང་ཇི་སྙེད་པ་",
            "ཐམས་ཅད་སྒོ་གསུམ་གྱི་ལས་ལ་",
            "མ་བརྟེན་པ་ཅུང་ཟད་ཀྱང་ཡོད་པ་མིན་པས། ",
            "དགེ་ཆོས་ཐམས་ཅད་ཀྱི་རྟེན་ནི་",
            "སྒོ་གསུམ་གྱི་ལས་དེ་ཡིན་པར་བརྗོད་དོ།། ",
            "གཉིས་པ་ཟིན་བྱེད་ཀྱི་ཐབས་རྣམ་པ་གསུམ་བཤད་པ་།",
            ""
        ],
        [
            "ཡོངས་སུ་མི་སྐྱོ་བ་དང༌། ",
            "དམན་ལམ་ཡིད་བྱེད་སྤངས་པ་དང༌། ",
            "རྣམ་པར་མི་རྟོག་པའི་ཡེ་ཤེས་གསུམ་ལས། ",
            "དང་པོ་ཡོངས་སུ་མི་སྐྱོ་བ་ནི། ",
            "ཤིན་ཏུ་དཀའ་བའི་ལས་ནི་ངོ་བོ་སྣ་ཚོགས་པ། །",
            " བསྐལ་པ་མང་པོས་ཚར་ཕྱིན་མངོན་བརྩོན་བདག་ཉིད་ཅན། །",
            " རྒྱལ་སྲས་རྣམས་ནི་ལུས་དང་ངག་སེམས་རང་བཞིན་གྱི། །",
            " ལས་རྣམས་དག་གིས་འདི་ན་ཡིད་འབྱུང་འགྱུར་བ་མེད།། ",
            "ཞེས་ཚིགས་བཅད་གཅིག་གིས་བསྟན་།",
            "ཤིན་ཏུ་བྱ་དཀའ་བའི་ལས་ལུས་དང་ལོངས་སྤྱོད་གཏོང་ཞིང་",
            "སེམས་ཅན་གྱི་དོན་སྒྲུབ་པ་དང་ལོག་སྒྲུབ་བཟོད་པ་",
            "ལས་ཀྱི་ངོ་བོ་སྣ་ཚོགས་ཚད་མེད་པ་དང༌། ",
            "དེ་ཡང་བསྐལ་པ་མང་པོས་ཚར་ཕྱིན་པ་སྟེ་",
            "བསྐལ་པ་གྲངས་མེད་པ་གསུམ་དུ་བསྒྲུབ་དགོས་པས་",
            "ཡུན་རིང་པོར་མངོན་པར་བརྩོན་པའི་གོ་ཆ་ཆེན་པོ་བགོས་པའི་",
            "བདག་ཉིད་ཅན་རྒྱལ་བའི་སྲས་པོ་རྣམས་ནི། ",
            "ལུས་དང་ངག་དང་སེམས་ཀྱི་རང་བཞིན་གྱི་ལས་རྣམས་དག་གིས་",
            "འཁོར་བ་འདི་ན་ཡིད་འབྱུང་བར་འགྱུར་བ་མེད་དེ",
            "རིགས་ཀྱི་དབང་དང་དགེ་བའི་ཆོས་རྣམས་ལ་གོམས་པའི་རྒྱུས་",
            "ནམ་ཡང་ཞུམ་པ་དང་སྐྱོ་བ་མེད་པར་མ་ཟད་",
            "བུད་ཤིང་བསྣན་པའི་མེ་བཞིན་དུ་",
            "བསོད་ནམས་དང་ཡེ་ཤེས་ཀྱི་དགེ་བའི་ཚོགས་ལ་",
            "སྒོ་གསུམ་ངང་གིས་འཇུག་ཅིང་",
            "ངོམས་པ་མེད་པར་འགྱུར་རོ། །",
            "འདིས་སྐྱོ་བ་ལས་བསླང་བར་བསྟན་ཏོ།། ",
            "གཉིས་པ་དམན་ལམ་ཡིད་བྱེད་སྤངས་པ་ནི། ",
            "ཇི་ལྟར་བདག་ལ་ཕན་འདོད་དུག་དང་མཚོན་དང་ནི། །",
            " གནམ་ལྕགས་ལྕེ་དང་དགྲ་ལས་རང་གི་ལུས་ཟློག་པ། །",
            " དེ་བཞིན་རྒྱལ་སྲས་ཐེག་པ་དམན་པ་རྣམ་གཉིས་ལས། །",
            " ལས་རྣམ་གསུམ་གྱི་བདག་ཉིད་ཟློག་པར་བྱེད་པ་ཡིན།།",
            ""
        ],
        [
            "ཞེས་ཚིགས་བཅད་གཅིག་གིས་བསྟན་།",
            "ཇི་ལྟར་བདག་ལ་ཕན་པར་འདོད་པའི་སྐྱེ་བོ་དག་གིས་དུག་མི་ཟད་པ་དང་",
            "མཚོན་དང་གནམ་ལྕགས་ཀྱི་ཐོག་ལྕེ་འབབ་པ་དང༌། ",
            "དགྲ་ཡི་དཔུང་ལས་རང་གི་ལུས་བཟློག་སྟེ་",
            "དེ་དག་དང་མི་འཕྲད་པར་བྱོལ་བར་བྱེད་པ་དེ་བཞིན། ",
            "རྒྱལ་བའི་སྲས་རྣམས་ནི་ཐེག་པ་དམན་པ་ཉན་རང་གི་ཐེག་པ་རྣམ་པ་གཉིས་ལས། ",
            "ལུས་ངག་ཡིད་ཀྱི་ལས་རྣམ་པ་གསུམ་གྱི་བདག་ཉིད་ཐེག་དམན་ལས་ལྡོག་པར་བྱེད་པ་ཡིན་ཏེ",
            "སྒོ་གསུམ་གྱི་ལས་རྣམས་གང་ཡང་ཐེག་པ་དམན་པའི་",
            "འབྲས་བུའི་ཆེད་དུ་མི་འཇུག་པའོ།།",
            "ཅིའི་ཕྱིར་ན་ཐེག་པ་དམན་པ་རང་དོན་ཡིད་བྱེད་ཤུགས་ཆེ་བས་",
            "སེམས་ཅན་ལ་སྙིང་རྗེ་འདོར་བ་དང༌། ",
            "ཤེས་བྱའི་དེ་ཉིད་བདག་མེད་གཉིས་རྟོགས་ཀྱི་མཁྱེན་པ་མ་རྫོགས་པས་",
            "ལམ་དམན་པ་བྱང་ཆུབ་ཆེན་པོའི་ལམ་དང་འགལ་བས་",
            "དེར་ཞུགས་པ་ཐེག་པ་ཆེན་པོ་པའི་གཡང་ས་ཡིན་པའི་ཕྱིར་རོ། །",
            " གསུམ་པ་རྣམ་པར་མི་རྟོག་པའི་ཡེ་ཤེས་ནི། ",
            "རྟག་ཏུ་རྣམ་པར་མི་རྟོག་ལས་ཅན་ལས་མིན་ཞིང༌། ",
            "ལས་ཀྱི་བྱ་བ་དེ་རྣམ་གསུམ་ལ་མི་ལྟ་སྟེ།།",
            ""
        ],
        [
            "དེས་ན་འདི་ནི་དེའི་ཐབས་ཡང་དག་གཟུང་བའི་ཕྱིར། །",
            " ལས་རྣམས་དག་པ་མཐའ་ཡས་དེ་ཡི་ཕ་རོལ་འགྲོ།། ",
            "ཞེས་ཚིགས་བཅད་གཅིག་གིས་བསྟན་།",
            "བྱང་ཆུབ་སེམས་དཔའ་རྣམས་ནི་དུས་རྟག་ཏུ་བདག་མེད་གཉིས་རྟོགས་ཀྱི་མཁྱེན་པས་",
            "ཤེས་བྱའི་དེ་ཁོ་ན་ཉིད་ཤེས་པའི་ཕྱིར་ཆོས་གང་ལ་ཡང་རྣམ་པར་མི་རྟོག་།",
            "ཇི་ལྟར་ན་ལས་ཅན་དགེ་བ་བྱེད་པ་པོ་དང་",
            "དེའི་ལས་སྦྱིན་སོགས་ལ་ཡང་རྟོག་པ་མིན་ཞིང་ལས་ཀྱི་བྱ་བ་སྦྱིན་སོགས་",
            "བསྒྲུབ་པའི་བྱ་བ་ལ་བརྩོན་པ་དང་རྣམ་པ་གསུམ་ལ་དེ་དང་",
            "དེའི་མཚན་མར་མི་ལྟ་སྟེ་འཁོར་གསུམ་དུ་མི་དམིགས་པའི་ཤེས་རབ་ངང་གིས་གོམས་པའི་ཕྱིར་རོ། །",
            "དེ་ལྟ་བུའི་མི་རྟོག་ཡེ་ཤེས་དང་ལྡན་ན་",
            "སེམས་ཅན་རྣམས་ཀྱི་སྡུག་བསྔལ་དང་ལོག་སྒྲུབ་དང་",
            "དུས་ཡུན་རིང་བ་སོགས་ཀྱིས་སྐྱོ་བའང་ནམ་ཡང་མི་སྐྱེ་།",
            "མཉམ་པ་ཉིད་དུ་རྟོགས་ནས་སྲིད་ཞིར་སྐྱོན་ཡོན་གྱི་མཚན་མ་དང་",
            "བདག་དང་གཞན་གྱི་འདུ་ཤེས་རང་མཚན་པ་འཇིག་རྟེན་པའི་རྒྱུད་ཀྱི་",
            "དེ་ལྟ་བུ་ནམ་ཡང་མི་འབྱུང་།",
            ""
        ],
        [
            "དགེ་བའི་རྩ་བ་རྣམས་མཚན་མར་ཞེན་པའི་",
            "རྨོངས་པས་མ་བསླད་པས་རྣམ་པར་དག་པ་ཐོབ་ཕྱིར་",
            "མི་རྟོག་པའི་ཡེ་ཤེས་འདི་ནི་ཐེག་པ་ཆེན་པོའི་",
            "ལམ་གྱི་ཐབས་མཁས་ཚད་མེད་པ་",
            "ཇི་སྙེད་ཀྱི་ནང་ན་གཙོ་བོ་དམ་པ་ཡིན་ནོ།།",
            "དེས་ན་བྱང་ཆུབ་སེམས་འདིས་ནི། ",
            "སྦྱིན་སོགས་ལམ་གྱི་ཆོས་ཇི་སྙེད་པ་",
            "བསྒྲུབ་པ་དེའི་ཐབས་མི་རྟོག་ཡེ་ཤེས་ཉིད་",
            "ཡང་དག་བཟུང་བའི་ཕྱིར་ན་",
            "སྒོ་གསུམ་ནས་སྦྱིན་སོགས་དགེ་བའི་ལས་",
            "རྣམས་གང་དང་གང་བྱས་པ་ཐམས་ཅད་རྣམ་པར་དག་པ་ཉིད་དུ་འགྱུར་ཞིང༌",
            "ཚད་མེད་པའི་ཡོན་ཏན་མཐའ་ཡས་པ་དེའི་ཕ་རོལ་ཏུ་འགྲོ་སྟེ་",
            "སངས་རྒྱས་འཐོབ་བོ། །",
            "སྦྱིན་སོགས་ཚད་མེད་པ་རྒྱ་ཆེ་བ་དང་ཟབ་ཅིང་",
            "རྣམ་པར་དག་པར་བྱེད་པ་ནི་མི་རྟོག་ཡེ་ཤེས་ཤེས་རབ་ཀྱི་",
            "ཕ་རོལ་ཏུ་ཕྱིན་པ་ཡིན་པས་",
            "དེས་ཟིན་པའི་སྦྱིན་སོགས་ལ་འཇིག་རྟེན་འདས་ལས་པའི་",
            "ཕ་རོལ་ཏུ་ཕྱིན་པའི་མིང་ཐོབ་ཀྱི། ",
            "འཇིག་རྟེན་པ་ལྟ་ཅི་ཉན་རང་ལའང་དེ་ལྟ་བུ་མེད་པ་དང༌། ",
            "ཐབས་ལྡན་གྱི་ལེའུའི་དོན་མན་ངག་གིས་བསྡུས་ནས་",
            "རྒྱལ་བ་ཀློང་ཆེན་པས། ",
            "དགེ་བའི་རྩ་བ་ཐམས་ཅད་དམ་པ་གསུམ་གྱིས་ཟིན་པར་བྱས་ན་",
            "ཐེག་ཆེན་གྱི་ལམ་དུ་འགྱུར་ཞེས་གསུངས་པ་འདིར་འདུ་སྟེ",
            ""
        ],
        [
            "སྦྱོར་བ་སེམས་བསྐྱེད་དམ་པ། ",
            "དངོས་གཞི་དམིགས་མེད་དམ་པ། ",
            "རྗེས་བསྔོ་བ་དམ་པ་གསུམ་པོ་འདི་དང་ལྡན་ན་",
            "ཐེག་ཆེན་གྱི་ལམ་ལ་མི་སྐྱོ་བ་དང༌། ",
            "དམན་ལམ་ཡིད་བྱེད་སྤངས་པ་དང༌། ",
            "མི་རྟོག་ཡེ་ཤེས་ཀྱིས་ཟིན་པ་གསུམ་གའི་དོན་འདུས་པས་",
            "བྱང་ཆུབ་སེམས་དཔའི་སྒོ་གསུམ་གྱི་སྦྱིན་སོགས་",
            "དགེ་བའི་ལམ་ཐམས་ཅད་གནད་འདིས་ཟིན་པར་བྱས་ན་",
            "ཐེག་པ་ཆེན་པོའི་ལམ་ཉིད་དུ་འགྱུར་རོ། །",
            "ཐེག་པ་ཆེན་པོ་མདོ་སྡེའི་རྒྱན་ལས་ཐབས་དང་ལྡན་པའི་ལས་ཀྱི་",
            "ལེའུ་བཅུ་དྲུག་པ་རྣམ་པར་བཤད་པའོ།།།། ",
            "གཉིས་པ་ཕར་ཕྱིན་དང་བསྡུ་དངོས་ཀྱི་ལེའུ་འདི་།",
            "རང་གི་སངས་རྒྱས་ཀྱི་ཆོས་རྫོགས་པར་བྱེད་པ་ཕ་རོལ་ཏུ་ཕྱིན་པ་དྲུག་དང༌། ",
            "སེམས་ཅན་གཞན་སྨིན་པར་བྱེད་པ་བསྡུ་བའི་དངོས་པོ་བཞི་བཤད་པ་དང༌། ",
            "དེ་གཉིས་ཀྱི་མཇུག་བསྡུ་བ་གསུམ་ལས། ",
            "དང་པོ་ལ་སྡོམ་གྱི་མདོར་།",
            "དེའི་དོན་རྒྱས་པར་བཤད་པ་གཉིས་ལས། ",
            "དང་པོ་སྡོམ་གྱིས་མདོར་བསྟན་ནི། ",
            "གྲངས་དང་དེ་ཡི་མཚན་ཉིད་གོ་རིམ་དང༌། །",
            " ངེས་པའི་ཚིག་དང་ཡོན་ཏན་གོམས་བྱ་དང༌། །",
            " དེ་དག་རབ་དབྱེ་བསྡུ་དང་མི་མཐུན་ཕྱོགས། །",
            " ཡོན་ཏན་ཕན་ཚུན་རྣམ་ངེས་ཡིན་ཞེས་བྱ།།",
            ""
        ],
        [
            "ཞེས་ཚིགས་བཅད་གཅིག་གིས་བསྟན་།",
            "ཐེག་པ་ཆེན་པོའི་ཆོས་མཐའ་དག་གི་ཉམས་ལེན་ཡོངས་སུ་",
            "བསྡུས་ན་ཕ་རོལ་ཏུ་ཕྱིན་པ་དྲུག་པོ་འདི་ལ་འདུ་བས་",
            "ལམ་གྱི་དངོས་གཞི་འདི་ཙམ་དུ་ཟད་།",
            "འདི་ཉིད་བསྡུ་དངོས་མཆོད་བསྟེན་ཚད་མེད་",
            "བྱང་ཕྱོགས་ཀྱི་གནས་སྐབས་གཞན་དང་གཞན་དུ་",
            "ཉམས་ལེན་གྱི་མིང་དང་རྣམ་པ་ཐ་དད་པའི་ཚུལ་གྱིས་",
            "ཆོས་སྒོ་ཚད་མེད་པར་འགྱུར་བ་ཡིན་པས་",
            "ཐོག་མར་ཕ་རོལ་ཏུ་ཕྱིན་པ་དྲུག་གི་ཆོས་ཀྱི་",
            "རྣམ་བཞག་བཤད་པ་ལ་ཕར་ཕྱིན་དྲུག་གི་གྲངས་ངེས་པ་དང༌། ",
            "ཕར་ཕྱིན་དེ་ཡི་སོ་སོའི་མཚན་ཉིད་དང༌། ",
            "གོ་རིམ་དང༌། ",
            "སྦྱིན་སོགས་སོ་སོའི་ངེས་པའི་ཚིག་དང༌། ",
            "ཕར་ཕྱིན་གྱི་ཡོན་ཏན་ལ་ཇི་ལྟར་གོམས་པར་བྱ་བའི་ཚུལ་དང༌། ",
            "ཕར་ཕྱིན་དྲུག་པོ་དེ་དག་གི་ནང་གི་རབ་ཏུ་དབྱེ་བ་དང༌། ",
            "དཀར་པོའི་ཆོས་ཐམས་ཅད་ཕར་ཕྱིན་དྲུག་ཏུ་བསྡུ་བ་དང༌། ",
            "ཕར་ཕྱིན་རྣམས་ཀྱི་མི་མཐུན་ཕྱོགས་སྤང་བ་དང༌། ",
            "ཕར་ཕྱིན་རྣམས་ཀྱི་ཡོན་ཏན་དང༌། ",
            "སྦྱིན་སོགས་རེ་རེའི་ནང་དུ་ཡང་",
            "གཞན་དག་འདུས་པའི་ཚུལ་གྱིས་ཕན་ཚུན་རྣམ་པར་ངེས་པ་དང་",
            "རྣམ་གྲངས་བཅུའི་སྒོ་ནས་",
            "འཆད་པ་ཡིན་པར་ཤེས་པར་བྱའོ།། ",
            "གཉིས་པ་སྡོམ་དོན་དང་མཚུངས་པ་རྣམ་གྲངས་བཅུ་གཅིག་ལས། ",
            "དང་པོ་གྲངས་ངེས་པར་བཞག་པའི་",
            "རྒྱུ་མཚན་རྣམ་པ་བཞི་བསྟན་པ་ལས། ",
            "དང་པོ་༼འཐོབ་བྱ་ཡོན་ཏན་གྱི་སྒོ་ནས་གྲངས་ངེས་པ་༽ནི། ",
            "ལོངས་སྤྱོད་དང་ལུས་ཕུན་སུམ་ཚོགས་པ་དང༌། ། ",
            "འཁོར་རྩོམ་ཕུན་སུམ་ཚོགས་པ་མངོན་མཐོ་དང༌། ། ",
            "རྟག་ཏུ་ཉོན་མོངས་དབང་ཉིད་མི་འགྲོ་དང༌། །",
            " བྱ་བ་རྣམས་ལ་ཕྱིན་ཅི་མ་ལོག་པའོ།། ",
            "ཞེས་པས་བསྟན་།",
            "མངོན་མཐོ་དང་ངེས་ལེགས་ཀྱི་ཡོན་ཏན་གཉིས་འགྲུབ་པའི་ཕྱིར་",
            "ཕར་ཕྱིན་དྲུག་ཏུ་བསྟན་ཏེ་",
            ""
        ],
        [
            "སྦྱིན་པས་འཁོར་བ་ན་འཁོར་བའི་ཚེ་རབས་རྣམས་སུ་",
            "ལོངས་སྤྱོད་ཕུན་སུམ་ཚོགས་པ་དང༌། ",
            "ཚུལ་ཁྲིམས་ཀྱིས་ལྷ་དང་མིའི་ལུས་རྟེན་ཕུན་སུམ་ཚོགས་པ་དང༌། ",
            "བཟོད་པས་འཁོར་ཕུན་སུམ་ཚོགས་པ་དང༌། ",
            "བརྩོན་འགྲུས་ཀྱིས་ལས་ཀྱི་མཐའ་རྩོམ་པ་ཕུན་སུམ་ཚོགས་པ་དང་བཞི་ནི་",
            "མངོན་པར་མཐོ་བ་དང༌། ",
            "བསམ་གཏན་གྱིས་རང་རྒྱུད་དུལ་བས་རྟག་ཏུ་ཉོན་མོངས་པ་མགོ་གནོན་པས་",
            "དེ་ཡི་དབང་དུ་མི་འགྲོ་བ་དང༌། ",
            "ཤེས་རབ་ཀྱིས་བླང་དོར་དུ་བྱ་བ་སྤྱི་དང་བདེན་པ་བཞི་དང་",
            "ཕར་ཕྱིན་གྱི་མི་མཐུན་ཕྱོགས་དང་གཉེན་པོ་རྣམས་ཤེས་པས་",
            "འཁོར་འདས་ཀྱི་བྱ་བ་རྣམས་ཕྱིན་ཅི་མ་ལོག་པའི་སྒོ་ནས་འཇུག་པ་ངེས་པར་ལེགས་པའོ།།",
            "དེས་ན་དེ་དྲུག་ལས་མང་མི་དགོས་ཤིང་ཉུང་ན་མི་འདུ་བས་",
            "གྲངས་དྲུག་ཏུ་བཞག་།",
            "དེ་བཞིན་དུ། ",
            "གཉིས་པ་༼བསྒྲུབ་བྱ་དོན་གཉིས་ཀྱི་སྒོ་ནས་གྲངས་ངེས་པ་༽ནི། ",
            "སེམས་ཅན་དོན་ལ་རབ་བརྩོན་པ། །",
            " གཏོང་དང་མི་གནོད་བཟོད་པས་བྱེད།། ",
            "གནས་དང་གྲོལ་བ་གཞིར་བཅས་པ། །",
            " རང་དོན་རྣམ་པ་ཐམས་ཅད་སྤྱོད།། ",
            "མི་འཕོངས་པ་དང་རྣམ་པར་མི་འཚེ་དང༌། །",
            " རྣམ་འཚེ་བཟོད་དང་བྱ་བས་མི་སྐྱོ་དང༌། །",
            " དགའ་བྱེད་ལེགས་པར་བརྗོད་པ་དེ་ཡི་ཕྱིར། །",
            " གཞན་གྱི་དོན་ནི་རང་གི་དོན་ཡིན་ནོ།། ",
            "ཞེས་རང་གཞན་གྱི་དོན་གཉིས་སྒྲུབ་པའི་ཕྱིར་དྲུག་ཏུ་བཞག་པ་།",
            ""
        ],
        [
            "དང་པོ་རང་དོན་གྱི་དབང་དུ་བྱས་ན་",
            "བྱང་ཆུབ་སེམས་དཔས་སེམས་ཅན་གྱི་དོན་ལ་རབ་ཏུ་བརྩོན་པའི་ཚེ་",
            "གཞན་ལ་སྦྱིན་པ་གཏོང་བས་ཕན་བཏགས་པ་དང༌། ",
            "ཚུལ་ཁྲིམས་ཀྱིས་གཞན་གྱི་སྲོག་མི་གཅོད་པ་དང༌། ",
            "མ་བྱིན་པར་མི་ལེན་པ་སོགས་ཀྱིས་གཞན་ལ་མི་གནོད་པ་དང༌། ",
            "གཞན་གྱིས་གནོད་པ་བྱས་ཀྱང་དེ་ལ་ལན་མི་ལྡོག་པར་བཟོད་པས་",
            "ཕན་འདོགས་པར་བྱེད་པ་ནི་གཙོ་བོར་དངོས་སུ་གཞན་དོན་དང༌། ",
            "གྲོལ་བའི་གནས་བསམ་གཏན་ཏེ་སེམས་མཉམ་པར་བཞག་ན་",
            "ཡང་དག་པའི་དོན་མཐོང་བར་ངེས་པ་ལྟ་བུའོ།།",
            "གྲོལ་བ་ཉིད་དུ་བྱེད་པ་ནི་ཤེས་རབ་བོ། །",
            "གཞིར་བཅས་པ་ཞེས་པ་དེ་གཉིས་ཀྱི་གཞི་ནི་བརྩོན་འགྲུས་།",
            "བརྩོན་འགྲུས་བརྩམས་པས་སེམས་མཉམ་པར་བཞག་ཅིང་ལྷག་མཐོང་བསྒྲུབ་པས་སོ།།",
            "དེ་གསུམ་ནི་རང་དོན་རྣམ་པ་ཐམས་ཅད་པ་སྤྱོད་པ་།",
            ""
        ],
        [
            "དེ་ལྟར་ན་གཞན་དོན་སྒྲུབ་བྱེད་གསུམ་དང་",
            "རང་དོན་སྒྲུབ་བྱེད་གསུམ་སྟེ་དྲུག་ཏུ་བཞག་།",
            "ཡང་བྱང་ཆུབ་སེམས་དཔའ་རྣམས་རང་དོན་ལ་",
            "མི་ལྟ་བར་གཞན་དོན་གཙོ་བོར་སྤྱོད་པ་ཡིན་པས་",
            "ཕར་ཕྱིན་དྲུག་གི་སྒོ་ནས་གཞན་དོན་བསྒྲུབ་།",
            "སྦྱིན་པས་དབུལ་པོ་རྣམས་ལ་གང་འདོད་པ་བྱིན་པས་",
            "སེམས་ཅན་རྣམས་ལོངས་སྤྱོད་ཀྱིས་",
            "མི་འཕོངས་པ་སྒྲུབ་པར་བྱེད་པ་དང༌། ",
            "ཚུལ་ཁྲིམས་ཀྱིས་སེམས་ཅན་རྣམས་ལ་རྣམ་པར་མི་འཚེ་བ་དང༌། ",
            "བཟོད་པས་སེམས་ཅན་གཞན་གྱིས་",
            "རང་ལ་འཚེ་བ་ལ་ཁྲོ་བ་མེད་ཅིང་",
            "བཟོད་པར་འགྱུར་བ་དང༌། ",
            "བརྩོན་འགྲུས་ཀྱིས་གཞན་དོན་བྱ་བས་མི་སྐྱོ་བ་དང༌། ",
            "བསམ་གཏན་གྱིས་ལྐོག་གྱུར་མངོན་པར་",
            "ཤེས་པ་དང་རྫུ་འཕྲུལ་བསྟན་པས་",
            "སེམས་ཅན་རྣམས་ཡིད་འདུན་ཞིང་དགའ་བར་བྱེད་པ་དང༌། ",
            "ཤེས་རབ་ཀྱིས་དམ་པའི་ཆོས་ལེགས་པར་བརྗོད་པར་བྱེད་པ་",
            "དེའི་ཕྱིར་གཞན་གྱི་དོན་འགྲུབ་ལ",
            "གཞན་གྱི་དོན་སྒྲུབ་པ་ནི་",
            "རང་གི་དོན་མཆོག་ཏུ་འགྲུབ་པར་བྱེད་པ་ཡིན་།",
            "རང་དོན་འབའ་ཞིག་ལ་ནན་ཏན་གྱིས་འབད་ཀྱང་",
            "བྱང་ཆུབ་ཆེན་པོ་འཐོབ་པར་མི་ནུས་མོད་གཞན་དོན་ལ་འབད་པས་",
            "གནས་སྐབས་སུའང་རང་དོན་ཤུགས་ཀྱིས་འགྲུབ་པ་དང༌། ",
            "མཐར་ཐུག་རང་ཉིད་བླ་ན་མེད་པའི་",
            "བྱང་ཆུབ་འཐོབ་པར་འགྱུར་བའི་ཕྱིར་",
            "ཕར་ཕྱིན་དྲུག་གི་སྒོ་ནས་དོན་གཉིས་ལྷུན་གྲུབ་ཏུ་འབྱུང་བ་ཡིན་ནོ།། ",
            "གསུམ་པ་༼བྱང་སེམས་ཀྱི་སྤྱོད་པ་མཐའ་དག་ཕྱིན་དྲུག་ཏུ་",
            "འདུ་ཚུལ་གྱིས་གྲངས་ངེས་པ་༽ནི། ",
            "ལོངས་སྤྱོད་མངོན་པར་མི་དགའ་དང༌། །",
            " རབ་གུས་གཉིས་ལ་མི་སྐྱོ་དང༌། །",
            " རྣལ་འབྱོར་རྣམ་པར་མི་རྟོག་པ། །",
            " ཐེག་ཆེན་མཐའ་དག་འདིར་ཟད་དོ།།",
            ""
        ],
        [
            "ཞེས་ཐེག་ཆེན་བྱང་ཆུབ་སེམས་དཔའི་སྤྱོད་པ་ཐམས་ཅད་ཕར་ཕྱིན་དྲུག་པོ་དེར་འདུ་ཚུལ་གྱི་གྲངས་ངེས་ནི། ",
            "འདོད་པའི་ཡོན་ཏན་ལྔའི་ལོངས་སྤྱོད་ཕྱི་དང་",
            "ནང་གི་དངོས་པོ་གང་ལ་མངོན་པར་མི་དགའ་བ་སྟེ་",
            "མ་ཆགས་ཤིང་གཞན་ལ་མི་གཏོང་པ་ཅི་ཡང་མེད་པའི་སྦྱིན་པ་དང༌། ",
            "ཚུལ་ཁྲིམས་ཀྱི་བསླབ་པ་ལ་རབ་ཏུ་གུས་པས་",
            "ཉེས་བྱས་ཕྲ་མོས་ཀྱང་མ་གོས་པ་དང༌། ",
            "སེམས་ཅན་གྱི་གནོད་པ་དང་དཀའ་བ་སྤྱོད་པ་གཉིས་ལ་མི་སྐྱོ་བ་ནི་",
            "བཟོད་པ་དང་བརྩོན་འགྲུས་།",
            "བཟོད་པའི་སྒོ་ནས་སེམས་ཅན་གྱིས་འཚེ་བ་ཐམས་ཅད་དང་",
            "དཀའ་བ་སྤྱོད་པ་སྣ་ཚོགས་ཤིན་ཏུ་བཟོད་པ་དང༌། ",
            "བརྩོན་འགྲུས་ཀྱིས་སེམས་ཅན་གྱི་དོན་བྱེད་པ་དང་",
            "དུས་ཡུན་རིང་པོར་ཤིན་ཏུ་དཀའ་བའི་རྩོམ་པ་ཐམས་ཅད་ལ་མི་སྐྱོ་ཞིང་",
            "བརྩོན་པ་ཚད་མེད་པར་འཇུག་།",
            "ཡང་ན་བསོད་ནམས་དང་ཡེ་ཤེས་ཀྱི་ཚོགས་གཉིས་བསག་པ་ལ་མི་སྐྱོ་བ་ནི་",
            "བཟོད་པ་དང་བརྩོན་འགྲུས་།",
            "བཟོད་པས་མི་མཐུན་ཕྱོགས་སྤོང་ཞིང་",
            "བརྩོན་འགྲུས་ཀྱིས་གཉེན་པོ་ལ་འཇུག་པའི་ཕྱིར་རོ། །",
            "བསམ་གཏན་གྱིས་རྩེ་གཅིག་ཏུ་གནས་པའི་རྣལ་འབྱོར་དམ་པ་དང༌། ",
            "ཤེས་རབ་ཀྱིས་མཚན་མ་གང་དུ་ཡང་རྣམ་པར་མི་རྟོག་པ་གཉིས་ནི་",
            "ཞི་གནས་དང་ལྷག་མཐོང་།",
            ""
        ],
        [
            "ཐེག་པ་ཆེན་པོ་མཐའ་དག་གི་དོན་བསྡུས་ན་",
            "ཕར་ཕྱིན་དྲུག་པོ་འདིར་ཟད་དེ་དེ་ལ་མ་འདུས་པ་མེད་དོ།། ",
            "བཞི་པ་༼བསླབ་པ་གསུམ་གྱིས་གྲངས་ངེས་པ་༽ནི། ",
            "ཡུལ་རྣམས་ལ་ནི་མ་ཆགས་ལམ། །",
            " དེ་ཐོབ་རྣམ་གཡེང་སྡོམ་པའི་གཞན། །",
            " སེམས་ཅན་མི་གཏོང་འཕེལ་བ་དང༌། །",
            " སྒྲིབ་པ་རྣམ་པར་སྦྱོང་བའི་གཞན། །",
            " བསླབ་གསུམ་དབང་དུ་མཛད་ནས་ནི། །",
            " རྒྱལ་བས་ཕ་རོལ་ཕྱིན་པ་དྲུག །",
            " ཡང་དག་བཤད་དེ་དང་པོ་གསུམ། །",
            " མཐའ་མ་གཉིས་ཀྱིས་རྣམ་པ་གཉིས། །",
            " གཅིག་ནི་གསུམ་ཆར་ལ་ཡང་གཏོགས།། ",
            "ཞེས་པས་བསྟན་།",
            "ལྷག་པའི་བསླབ་པ་གསུམ་གྱི་དབང་དུ་བྱས་།",
            ""
        ],
        [
            "འདོད་པའི་ཡོན་ཏན་ལྔའི་ཡུལ་རྣམས་ལ་མ་ཆགས་པའི་ལམ་ནི་",
            "སྦྱིན་པ་སྟེ་གང་ཐམས་ཅད་ཡོངས་སུ་གཏོང་བའོ།།",
            "འདོད་པའི་སྤྱོད་ཡུལ་དེ་འཐོབ་པར་འདོད་ནས་",
            "སེམས་རྣམ་པར་གཡེང་བ་སྡོམ་པའི་ལམ་ནི་",
            "སྔ་མ་ལས་གཞན་ཚུལ་ཁྲིམས་ཀྱི་ཕར་ཕྱིན་།",
            "དེས་འཇིག་རྟེན་པའི་ལས་ཀྱིས་གཡེང་བའི་བྱ་བ་མང་པོ་ལ་",
            "མི་འཇུག་པར་སྡོམ་པར་བྱེད་པས་སོ།།",
            "སེམས་ཅན་གྱིས་ལོག་པར་སྒྲུབ་པ་དང་གནོད་པ་སྣ་ཚོགས་བྱེད་ཀྱང་",
            "ཡོངས་སུ་མི་གཏོང་བའི་ལམ་ནི་བཟོད་པའོ།།",
            "དགེ་བའི་ཚོགས་གོང་ནས་གོང་དུ་འཕེལ་བའི་ལམ་ནི་བརྩོན་འགྲུས་དང༌། ",
            "མཐའ་མ་བསམ་གཏན་དང་ཤེས་རབ་ནི་",
            "སྒྲིབ་པ་རྣམ་པར་སྦྱོང་བའི་ལམ་གཞན་།",
            "བསམ་གཏན་གྱིས་ཉོན་སྒྲིབ་སྦྱོང་བ་དང་",
            "ཤེས་རབ་ཀྱིས་ཤེས་སྒྲིབ་གཙོ་བོར་སྦྱོང་བར་བྱེད་པའམ། ",
            "ཡང་ན་བསམ་གཏན་ནི་སྒྲིབ་པ་གཉིས་པོ་མགོ་མནན་ཏེ་",
            ""
        ],
        [
            "འཇིལ་བར་བྱེད་པའི་ལམ་དང་",
            "ཤེས་རབ་ནི་སྒྲིབ་གཉིས་དྲུངས་ནས་འབྱིན་པའི་ལམ་མོ། །",
            "དེ་ལྟར་ལམ་དྲུག་ཏུ་བཤད་པ་དེ་དག་བསླབ་པ་གསུམ་གྱི་",
            "དབང་དུ་མཛད་ནས་ནི། ",
            "རྒྱལ་བའི་ཕ་རོལ་ཕྱིན་པ་དྲུག་བཤད་མ་ཐག་པ་ལྟར་",
            "ཡང་དག་པར་བཤད་པར་མཛད་དེ",
            "གང་ཞེ་ན། ",
            "དང་པོ་སྦྱིན་ཚུལ་བཟོད་པ་གསུམ་ནི་",
            "ལྷག་པ་ཚུལ་ཁྲིམས་ཀྱི་བསླབ་པ་།",
            "མ་ཆགས་པ་སྦྱིན་པའི་ལམ་ནི་",
            "ཚུལ་ཁྲིམས་ཀྱི་རྒྱུ་ཡིན་།",
            "ངོ་བོ་ནི་སྡོམ་པའི་ལམ་ཚུལ་ཁྲིམས་ཉིད་དོ།།",
            "གྲོགས་ནི་སེམས་ཅན་མི་གཏོང་བའི་ལམ་བཟོད་པ་།",
            ""
        ],
        [
            "དེ་གསུམ་ལྡན་ན་ཚུལ་ཁྲིམས་ཡང་དག་པར་སྲུང་ནུས་སོ།།",
            "མཐའ་མ་བསམ་གཏན་དང་ཤེས་རབ་གཉིས་ཀྱིས་བསླབ་པ་གཉིས་བསྟན་།",
            "བསམ་གཏན་ནི་ལྷག་པ་སེམས་ཀྱི་བསླབ་པ་དང༌། ",
            "ཤེས་རབ་ནི་ལྷག་པ་ཤེས་རབ་ཀྱི་བསླབ་པ་ཉིད་དོ།།",
            "གཅིག་བརྩོན་འགྲུས་ནི་བསླབ་པ་གསུམ་ཆར་ཡང་གཏོགས་།",
            "ཕར་ཕྱིན་ལྔ་པོ་དེ་དག་གུས་སྦྱོར་དང་རྟག་སྦྱོར་གྱི་བརྩོན་པས་",
            "བསྒྲུབ་དགོས་པས་ཕར་ཕྱིན་དེ་དག་ལ་བརྩོན་པ་",
            "དེ་ཉིད་བསླབ་པ་གསུམ་པོ་གང་ཡིན་པ་དེར་གཏོགས་པར་འགྱུར་རོ། །",
            "དེ་ལྟར་ཕར་ཕྱིན་དྲུག་དྲུག་གི་གྲངས་ངེས་པར་བཞག་པའོ།། ",
            "གཉིས་པ་ལ་ཕར་ཕྱིན་རྣམས་ཀྱི་མཚན་ཉིད་དྲུག་ལས། ",
            "དང་པོ་སྦྱིན་པའི་མཚན་ཉིད་ནི། ",
            "སྦྱིན་པ་མི་མཐུན་ཕྱོགས་ཉམས་དང༌། །",
            " རྣམ་པར་མི་རྟོག་ཡེ་ཤེས་ལྡན།།",
            ""
        ],
        [
            "འདོད་པ་ཐམས་ཅད་ཡོངས་རྫོགས་བྱེད།། ",
            "སེམས་ཅན་རྣམ་སྨིན་བྱེད་རྣམ་གསུམ། །",
            " ཞེས་པས་བསྟན་།",
            "སྦྱིན་པ་ལ་སོགས་པ་དྲུག་པོ་",
            "རེ་རེ་བཞིན་དུ་ཚིགས་བཅད་རེ་རེས་བསྟན་།",
            "རེ་རེ་ཡང་མཚན་ཉིད་བཞི་དང་ལྡན་པ་།",
            "གང་ཞེ་ན་སྦྱིན་པ་ནི་མི་མཐུན་ཕྱོགས་",
            "སེར་སྣ་ཉམས་པ་སྟེ་སེར་སྣ་མེད་པ་ནི་ཀུན་སློང༌། ",
            "གྲོགས་འཁོར་གསུམ་དུ་རྣམ་པར་མི་རྟོག་པ་དང་ལྡན་པ་།",
            "གང་ཟག་དང་ཆོས་ལ་བདག་མེད་པ་རྟོགས་པའི་ཕྱིར་",
            "གཏོང་བ་པོ་དང་སྦྱིན་བྱའི་རྫས་དང་ལེན་པ་པོ་ཡི་",
            "རང་བཞིན་མི་དམིགས་པའི་ཕྱིར་རོ། །",
            "སྦྱིན་ཚུལ་ལེན་པ་པོའི་",
            "འདོད་པ་ཐམས་ཅད་ཡོངས་སུ་རྫོགས་པར་བྱེད་པའོ།།",
            ""
        ],
        [
            "སྦྱིན་པ་དེའི་བྱེད་ལས་སྦྱིན་པས་བསྡུས་ནས་",
            "སེམས་ཅན་རྣམས་སོ་སོའི་རིགས་དང་མཐུན་པར་ཉན་ཐོས་དང་",
            "རང་རྒྱལ་དང་ཐེག་པ་ཆེན་པོའི་ལམ་དུ་སྨིན་པར་བྱེད་པ་རྣམ་པ་གསུམ་གྱིས་",
            "མཐར་ཐུག་དེ་དག་གི་འབྲས་བུ་གསུམ་ལ་འཇོག་པར་མཛད་པ་ཡིན་ནོ།། ",
            "གཉིས་པ་ཚུལ་ཁྲིམས་ཀྱི་མཚན་ཉིད་ནི། ",
            "ཚུལ་ཁྲིམས་མི་མཐུན་ཕྱོགས་ཉམས་དང༌། །",
            " རྣམ་པར་མི་རྟོག་ཡེ་ཤེས་ལྡན།། ",
            "འདོད་པ་ཐམས་ཅད་ཡོངས་རྫོགས་བྱེད།། ",
            "སེམས་ཅན་རྣམ་སྨིན་བྱེད་རྣམ་གསུམ། །",
            " ཞེས་པས་བསྟན་།",
            "དེ་ལྟར་སྦྱིན་པའི་མཚན་ཉིད་བཞི་པོ་དེ་བཞིན་དུ་",
            "ཚུལ་ཁྲིམས་ཀྱིས་མི་མཐུན་ཕྱོགས་འཆལ་བའི་ཚུལ་ཁྲིམས་ཉམས་པ་དང༌། ",
            "གྲོགས་རྣམ་པར་མི་རྟོག་པའི་ཡེ་ཤེས་ཀྱིས་ཟིན་པ་དང་ལྡན་པས། ",
            "སྲུང་བ་པོའི་སྐྱེས་བུ་དང༌། ",
            "ཚུལ་ཁྲིམས་དང༌། ",
            "དེ་སྒྲུབ་བྱེད་ཀྱི་བྱ་བ་མི་དམིགས་པ་དང༌། ",
            "ཚུལ་ཁྲིམས་སྲུང་བ་དེའི་སྒོ་ནས་སེམས་ཅན་གཞན་ལ་གནོད་སྦྱོར་མེད་པས་",
            "དེ་དག་གི་འདོད་པ་ཡོངས་སུ་རྫོགས་པར་བྱེད་པ་དང༌། ",
            "ཚུལ་ཁྲིམས་ཀྱིས་གཞན་སེམས་ཅན་རྣམས་མགུ་བར་བྱས་ཏེ་",
            ""
        ],
        [
            "བསྡུས་ནས་",
            "དེ་དག་ཚུལ་ཁྲིམས་ལ་བཀོད་དེ་",
            "ཐེག་གསུམ་དུ་སྨིན་བྱེད་རྣམ་པ་གསུམ་མོ། །",
            " གསུམ་པ་བཟོད་པའི་མཚན་ཉིད་ནི། ",
            "བཟོད་པ་མི་མཐུན་ཕྱོགས་ཉམས་དང༌། །",
            " རྣམ་པར་མི་རྟོག་ཡེ་ཤེས་ལྡན།། ",
            "འདོད་པ་ཐམས་ཅད་ཡོངས་རྫོགས་བྱེད།། ",
            "སེམས་ཅན་རྣམ་སྨིན་བྱེད་རྣམ་གསུམ། །",
            " ཞེས་པས་བསྟན་།",
            "བཟོད་པས་མི་མཐུན་ཕྱོགས་ཁོང་ཁྲོ་བ་ཉམས་པ་དང་",
            "བཟོད་བྱེད་བཟོད་བྱ་བཟོད་པ་སྒྲུབ་པའི་འཁོར་གསུམ་དུ་རྣམ་པར་མི་རྟོག་པའི་ཡེ་ཤེས་ལྡན་པ་དང༌། ",
            "གནོད་པ་ལ་གནོད་ལེན་མ་བྱས་པས་",
            "ཕ་རོལ་གྱི་འདོད་པ་ཐམས་ཅད་ཡོངས་སུ་རྫོགས་པར་བྱེད་པ་དང༌། ",
            "བཟོད་པའི་སྒོ་ནས་ཐེག་པ་གསུམ་དུ་བཀོད་པས་ན་",
            "སེམས་ཅན་རྣམས་རྣམ་པར་སྨིན་པར་བྱེད་པ་རྣམ་པ་གསུམ་མོ། །",
            " བཞི་པ་བརྩོན་འགྲུས་ཀྱི་མཚན་ཉིད་ནི། ",
            "བརྩོན་འགྲུས་མི་མཐུན་ཕྱོགས་ཉམས་དང༌། །",
            " རྣམ་པར་མི་རྟོག་ཡེ་ཤེས་ལྡན།།",
            ""
        ],
        [
            "འདོད་པ་ཐམས་ཅད་ཡོངས་རྫོགས་བྱེད།། ",
            "སེམས་ཅན་རྣམ་སྨིན་བྱེད་རྣམ་གསུམ། །",
            " ཞེས་པས་བསྟན་།",
            "བརྩོན་འགྲུས་ཀྱིས་མི་མཐུན་ཕྱོགས་ལེ་ལོ་ཉམས་པ་དང༌། ",
            "བརྩོན་པ་པོ་དང༌། ",
            "བརྩོན་འགྲུས། ",
            "དེ་སྒྲུབ་པའི་འཁོར་གསུམ་དུ་",
            "རྣམ་པར་མི་རྟོག་པའི་ཡེ་ཤེས་ལྡན་པ་དང༌། ",
            "སེམས་ཅན་གྱི་ལས་སུ་བྱ་བ་གང་ཡོད་པའི་",
            "གྲོགས་བྱེད་པ་སོགས་དེ་ཡི་དོན་བྱས་པས་",
            "འདོད་པ་ཐམས་ཅད་ཡོངས་སུ་རྫོགས་པར་བྱེད་པ་དང༌། ",
            "བརྩོན་པས་སེམས་ཅན་རྣམས་ཐེག་གསུམ་དུ་",
            "རྣམ་པར་སྨིན་པར་བྱེད་པས་རྣམ་པ་གསུམ་མོ། །",
            " ལྔ་པ་བསམ་གཏན་གྱི་མཚན་ཉིད་ནི། ",
            "བསམ་གཏན་མི་མཐུན་ཕྱོགས་ཉམས་དང༌། །",
            " རྣམ་པར་མི་རྟོག་ཡེ་ཤེས་ལྡན།། ",
            "འདོད་པ་ཐམས་ཅད་ཡོངས་རྫོགས་བྱེད།། ",
            "སེམས་ཅན་རྣམ་སྨིན་བྱེད་རྣམ་གསུམ། །",
            " ཞེས་པས་བསྟན་།",
            "བསམ་གཏན་གྱིས་མི་མཐུན་ཕྱོགས་རྣམ་གཡེང་ཉམས་པ་དང༌། ",
            "སྒོམ་པ་པོ་དང༌། ",
            "བསྒོམ་བྱ་བསམ་གཏན། ",
            "བསམ་གཏན་སྒོམ་པར་བྱེད་པའི་བྱ་བ་གསུམ་མི་དམིགས་པས་",
            "རྣམ་པར་མི་རྟོག་པའི་ཡེ་ཤེས་དང་ལྡན་པ་དང༌། ",
            "རྫུ་འཕྲུལ་དང་མངོན་པར་ཤེས་པས་",
            "སེམས་ཅན་རྣམས་ཀྱི་འདོད་པ་ཡོངས་སུ་",
            "རྫོགས་པར་བྱེད་པ་དང༌། ",
            "བསམ་གཏན་དེའི་སྒོ་ནས་",
            "སེམས་ཅན་རྣམ་པར་སྨིན་པར་བྱེད་པ་རྣམ་པ་གསུམ་མོ། །",
            " དྲུག་པ་ཤེས་རབ་ཀྱི་མཚན་ཉིད་ནི། ",
            "ཤེས་རབ་མི་མཐུན་ཕྱོགས་ཉམས་དང༌། །",
            " རྣམ་པར་མི་རྟོག་ཡེ་ཤེས་ལྡན།།",
            ""
        ],
        [
            "འདོད་པ་ཐམས་ཅད་ཡོངས་རྫོགས་བྱེད།། ",
            "སེམས་ཅན་རྣམ་སྨིན་བྱེད་རྣམ་གསུམ། ། ཞེས་པས་བསྟན་།",
            "ཤེས་རབ་ཀྱིས་མི་མཐུན་ཕྱོགས་བདག་ལྟ་སོགས་",
            "འཆལ་བའི་ཤེས་རབ་ཉམས་པ་དང༌། ",
            "སྐྱེས་བུ་དང་ཤེས་རབ་སྒྲུབ་པ་གསུམ་མི་དམིགས་པས་",
            "རྣམ་པར་མི་རྟོག་པའི་ཡེ་ཤེས་ལྡན་པ་དང༌། ",
            "ཐེ་ཚོམ་གཅོད་པ་སོགས་ཀྱི་སྒོ་ནས་",
            "གཞན་གྱི་འདོད་པ་ཐམས་ཅད་ཡོངས་སུ་རྫོགས་པར་བྱེད་པ་དང༌། ",
            "སེམས་ཅན་རྣམས་ཐེག་པ་གསུམ་གྱིས་",
            "རྣམ་པར་སྨིན་པར་བྱེད་པ་གསུམ་བྱེད་པ་ཡིན་ནོ།། ",
            "གསུམ་པ་ཕར་ཕྱིན་དྲུག་གི་གོ་རིམ་ནི། ",
            "སྔ་མ་ལ་བརྟེན་ཕྱི་མ་སྐྱེ། །",
            " དམན་དང་མཆོག་ཏུ་གནས་ཕྱིར་དང༌། །",
            " རགས་པ་དང་ནི་ཕྲ་བའི་ཕྱིར། །",
            " དེ་དག་རིམ་པར་བསྟན་པ་ཡིན།། ",
            "ཞེས་པ་ལྟར་རྒྱུ་མཚན་གསུམ་གྱིས་།",
            "དང་པོ་སྔ་མ་སྔ་མ་ལ་བརྟེན་ནས་",
            ""
        ],
        [
            "ཕྱི་མ་ཕྱི་མ་སྐྱེ་བའི་གོ་རིམ་ནི། ",
            "ལོངས་སྤྱོད་རྣམ་པ་སྣ་ཚོགས་ལ་ཆགས་ན་",
            "ཁྱིམ་སྤངས་ཏེ་ཚུལ་ཁྲིམས་ལེན་མི་ནུས་ཀྱི། ",
            "མ་ཆགས་ན་ནུས་པས་དང་པོར་ལོངས་སྤྱོད་ལ་མ་ཆགས་པའི་སྦྱིན་པ་ནི་",
            "ཚུལ་ཁྲིམས་ཀྱི་རྒྱུར་སྔོན་དུ་བཤད་དོ།།",
            "ངན་པའི་ངང་ཚུལ་ཅན་དག་གིས་གཤེ་བ་སོགས་བཟོད་མི་ནུས་ལ་",
            "ངན་སྤྱོད་བསྡམས་པ་དག་གིས་ནུས་པས་",
            "བཟོད་པའི་རྒྱུར་ཚུལ་ཁྲིམས་ནི་སྦྱིན་པའི་རྗེས་སུ་བཤད་དོ།།",
            "ཚ་གྲང་བཀྲེས་སྐོམ་སོགས་གནོད་པ་ཅི་ཡང་མི་བཟོད་པས་",
            "བརྩོན་འགྲུས་རྩོམ་མི་ནུས་ལ་བཟོད་པ་ཅན་གྱིས་བརྩོན་འགྲུས་རྩོམ་པའི་ཕྱིར་",
            "ཚུལ་ཁྲིམས་ཀྱི་རྗེས་སུ་བཟོད་པ་བསྟན་ཏོ།།",
            ""
        ],
        [
            "དགེ་བ་རྒྱུན་དུ་བརྩོན་པ་དང་ལྡན་ན་",
            "སེམས་མཉམ་པར་བཞག་པའི་བསམ་གཏན་འགྲུབ་ནུས་པས་",
            "བཟོད་པའི་འོག་ཏུ་བརྩོན་འགྲུས་བཤད་དོ།།",
            "སེམས་མཉམ་པར་བཞག་པའི་ཏིང་ངེ་འཛིན་དང་ལྡན་ན་",
            "འཕགས་པའི་བདེན་པ་རྣམས་ཡང་དག་པར་ཤེས་པའི་ཤེས་རབ་འབྱུང་བས་",
            "བརྩོན་འགྲུས་ཀྱི་རྗེས་སུ་བསམ་གཏན་བཤད་དོ།།",
            "དེ་ལྟར་བསམ་གཏན་ནི་རྒྱུ་ཡིན་ལ་",
            "བདེན་དོན་མཐོང་བའི་ཤེས་རབ་ནི་འབྲས་བུ་ཡིན་པས་",
            "ཐམས་ཅད་ཀྱི་མཐར་ཤེས་རབ་བཤད་དེ་",
            "འདི་དག་ནི་རྒྱུ་འབྲས་ཀྱི་ཚུལ་དུ་སྐྱེ་བའི་གོ་རིམ་ལྟར་བཤད་པ་ཡིན་ནོ།།",
            "ཡང་ཕྱི་མ་ལས་སྔ་མ་དག་དམན་དང་སྔ་མ་ལས་",
            "ཕྱི་མ་དག་མཆོག་ཏུ་གནས་པའི་ཕྱིར་དམན་པ་སྔར་བརྗོད་ལ་",
            ""
        ],
        [
            "མཆོག་ཕྱིས་བརྗོད་པ་ནི། ",
            "འཇིག་རྟེན་ན་སྦྱིན་པ་གཏོང་བ་དག་ཡོད་ཀྱང་",
            "སྒོ་གསུམ་གྱི་ཉེས་སྤྱོད་སྡོམ་པ་",
            "དེ་བས་དཀོན་ཕྱིར་སྦྱིན་པ་དམན་ལ་",
            "ཚུལ་ཁྲིམས་མཆོག་།",
            "དེ་བཞིན་དུ་ཉེས་སྤྱོད་བསྡམས་ཀྱང་",
            "གཞན་གྱིས་གནོད་པ་དེ་བས་བཟོད་དཀའ་བ་དང༌། ",
            "བཟོད་དུ་ཟིན་ཀྱང་དགེ་ཆོས་ལ་",
            "རྒྱུན་དུ་བརྩོན་པ་དེ་བས་དཀའ་བ་དང༌། ",
            "བརྩོན་པ་ཅི་རིགས་དང་ལྡན་ཡང་",
            "སེམས་ཏིང་འཛིན་གྱིས་དུལ་བ་",
            "དེ་བས་དཀོན་པ་དང༌། ",
            "སེམས་བསམ་གཟུགས་ཀྱི་ཏིང་འཛིན་གྲུབ་ཀྱང་",
            "བདེན་དོན་མཐོང་བའི་ཤེས་རབ་དེ་བས་དཀའ་ཞིང་དཀོན་ལ། ",
            "གང་སླ་བ་དེ་ཉོན་མོངས་ཆེ་ཞིང་དཀའ་བ་དེ་",
            "དེ་ལ་ལྟོས་ནས་ཉོན་མོངས་ཆུང་ཞིང་",
            ""
        ],
        [
            "ཡོན་ཏན་ཆེ་བའི་ཕྱིར་སྦྱིན་པ་ནས་",
            "ཤེས་རབ་ཀྱི་བར་དུ་གོ་རིམ་དེ་ལྟར་རྣམ་པར་བཞག་པ་ཡིན་ནོ།།",
            "ཡང་རགས་པ་དང་ནི་ཕྲ་བའི་ཕྱིར། །",
            "གང་རགས་པ་རྣམས་དང་པོར་བསྟན་ཅིང་ཕྲ་བ་རྣམས་རྗེས་སུ་བསྟན་པ་ནི། ",
            "རགས་པ་རྣམས་འཇུག་སླ་ཞིང་སྤྱོད་སླ་ལ་",
            "ཕྲ་བ་རྣམས་རགས་པ་ལ་ལྟོས་ནས་",
            "སྔ་མ་ལས་བཟློག་པ་།",
            "སྦྱིན་པ་ལ་ནི་རྒྱལ་པོ་དང་བློན་པོ་སོགས་ནས་",
            "བྲན་དང་གདོལ་བའི་བར་གྱིས་ཀྱང་ཅི་རིགས་འཇུག་ནུས་པས་",
            "ཤེས་སླ་ཞིང་རགས་པ་བྱ་སླ་བའོ།།",
            ""
        ],
        [
            "དེ་བས་ཚུལ་ཁྲིམས་དང༌། ",
            "དེ་བས་བཟོད་པ་ནས་ཤེས་རབ་ཀྱི་བར་དུ་",
            "ཇེ་ཕྲ་ཇེ་ཕྲར་གྱུར་པའི་ཕྱིར་",
            "སྔ་མ་སྔ་མ་ལས་ཕྱི་མ་ངོ་བོ་ཉིད་ཀྱིས་ཕྲ་བའི་སྒོ་ནས་",
            "སྦྱིན་པ་ནས་ཤེས་རབ་ཀྱི་བར་དུ་སྤྱོད་སླ་ཞིང་",
            "འཇུག་སླ་བའི་རགས་པ་དང༌། ",
            "དེ་ལས་ལྡོག་པའི་ཕྲ་བས་རྣམ་བཞག་གི་སྒོ་ནས་",
            "གོ་རིམ་དེ་ལྟར་བསྟན་པ་ཡིན་ནོ།། ",
            "བཞི་པ་ཕར་ཕྱིན་དྲུག་གི་སོ་སོའི་ངེས་ཚིག་ནི། ",
            "དབུལ་བ་འདོར་བར་བྱེད་པ་དང༌། །",
            " བསིལ་བ་འཐོབ་དང་ཁྲོ་བཟོད་དང༌། །",
            " མཆོག་སྦྱོར་བ་དང་ཡིད་འཛིན་དང༌། །",
            " དོན་དམ་ཤེས་པའི་ཕྱིར་བཤད་དོ།། ",
            "ཞེས་པ་།",
            "ཅིའི་ཕྱིར་སྦྱིན་པ་ཞེས་བྱ་བ་ནི། ",
            "དཱ་ནའི་སྒྲ་ལས་སྦྱིན་པ་ཞེས་བྱ་།",
            "དཱ་དབུལ་བ་དང་ན་འདོར་བའི་དོན་གྱིས་",
            "དབུལ་བ་འདོར་བར་བྱེད་པ་ལ་སྦྱིན་པ་ཞེས་བྱ་།",
            ""
        ],
        [
            "ལོངས་སྤྱོད་སྦྱིན་པས་ལེན་པ་པོ་ཚེ་འདིའི་དབུལ་བ་འདོར་བ་དང༌། ",
            "གཏོང་བ་པོ་ཚེ་རབས་གཞན་དུ་ཅིས་ཀྱང་མི་འཕོངས་པའི་ལོངས་སྤྱོད་ཐོབ་པས་",
            "དབུལ་བ་འདོར་བའི་ཕྱིར་རོ། །",
            "དེ་བཞིན་དུ་ཚུལ་ཁྲིམས་ཀྱི་སྐད་དོད་ཤཱི་ལ་ཞེས་པའི་ཤཱི་བསིལ་བ་དང༌། ",
            "ལ་ཐོབ་པའམ་ལེན་པའི་དོན་ཡིན་པས། ",
            "བསིལ་བ་ཐོབ་ཅེས་པ་ཚུལ་ཁྲིམས་དང་ལྡན་ན་",
            "ཚེ་འདིར་ཡུལ་ལ་ཆགས་པའི་རྒྱུ་ལས་བྱུང་བའི་རྒྱལ་པོའི་ཆད་པ་སོགས་",
            "ཉེས་པ་སྣ་ཚོགས་ཀྱི་ཚ་གདུང་མེད་པ་དང༌། ",
            "ཕྱི་མ་ངན་སོང་དུ་མི་སྐྱེ་ཞིང་ལྷ་མིའི་བདེ་བ་དང༌། ",
            "མཐར་མྱང་འདས་ཀྱི་བདེ་བའི་བསིལ་བ་ཐོབ་པའི་ཕྱིར་རོ། །",
            "བཟོད་པ་ལ་ཀྵཱནྟི་ཞེས་བྱ་སྟེ",
            "ཀྵཱན་ནི་ཟད་པ་དང་ཏི་བྱེད་པ་ལ་འཇུག་པས། ",
            "རང་རྒྱུད་ཀྱི་ཁྲོ་བ་ཟད་པར་བྱེད་པ་ལ་བཟོད་པ་ཞེས་བཏགས་པའོ།།",
            "དང་གི་ཚིག་རྣམས་སྡུད་སྒྲ་ཡིན་པ་གོ་སླ་བས་འདིར་འབྲུ་མ་བསྣན་ཏེ་",
            "སྐབས་གཞན་དུའང་དེ་ལྟར་ཤེས་པར་བྱའོ།།",
            "བརྩོན་འགྲུས་བཱིརྱ་ཞེས་པ་བཱི་ནི་མཆོག་གམ་དམ་པའི་དོན་དང༌། ",
            "རྱ་ནི་སྦྱོར་བ་།",
            "འཇིག་རྟེན་ལས་འདས་པའི་དགེ་བ་དམ་པ་ལ་སྦྱོར་བས་ན་",
            "མཆོག་སྦྱོར་ཞེས་ཀྱང་བྱའོ།།",
            ""
        ],
        [
            "བསམ་གཏན་ནི་དྷྱ་ན་ཞེས་པ་ཡ་བཏགས་ར་དང་",
            "མཚུངས་པར་དྷ་ར་ན་ཞེས་པ་འཛིན་པའི་དོན་།",
            "ཅི་ཞིག་འཛིན་ན་ཡིད་དམིགས་པ་ལ་ནང་དུ་",
            "འཛིན་ཞིང་ཕྱིར་མི་གཡེང་བར་བྱེད་པ་བསམ་གཏན་ནོ།།",
            "ཤེས་རབ་ནི་པྲཛྙཱ་ཞེས་པའི་སྒྲ་ལ་པྲ་ནི་",
            "ཉེར་བསྒྱུར་གྱི་སྒྲ་སྟེ་རབ་ཀྱི་དོན་ལ་འཇུག་ཅིང༌། ",
            "པར་མ་ཨརྠ་ཞེས་པ་དོན་དམ་པ་ཞེས་པའི་",
            "མིང་ཐོག་པྲ་ཡིག་ཏུ་བསྡུས་པའི་",
            "དབང་དུ་བྱས་ན་པྲ་ནི་དོན་དམ་པ། ",
            "ཛྙཱ་ཤེས་པ་ཡིན་པས་དོན་དམ་ཤེས་པའི་ཕྱིར་བཤད་དོ།།",
            "འཆད་ཚུལ་འདི་དག་སྒྲའི་ཁམས་ཀྱི་",
            "ཡི་གེ་བསྡུ་བ་དང་བསྣན་པའི་འཆད་ཚུལ་",
            "ཐུན་མོང་མིན་པའི་དོན་གྱི་དབང་དུ་བྱས་པ་ཡིན་།",
            "ལེགས་སྦྱར་གྱི་སྒྲ་དེ་དག་བོད་སྐད་དུ་",
            "ཐད་སོར་ཇི་ལྟར་བསྒྱུར་བ་སྦྱིན་པ་ལ་",
            "སོགས་པ་ཡོངས་སུ་གྲགས་པ་དེ་དག་ལའང་",
            "ངེས་ཚིག་འཆད་ཚུལ་དེ་ལྟ་བུ་ཐོབ་པ་ཤེས་པར་བྱའོ།།",
            ""
        ],
        [
            "ལྔ་པ་ཕར་ཕྱིན་རྣམས་ཇི་ལྟར་བསྒོམ་པར་བྱ་བ་ནི། ",
            "ཐམས་ཅད་བསྒོམ་པ་དངོས་པོ་དང༌། །",
            " དེ་བཞིན་ཡིད་ལ་བྱེད་པ་དང༌། །",
            " བསམ་པ་དང་ནི་ཐབས་དག་དང༌། །",
            " དབང་འབྱོར་ཉིད་ལ་བརྟེན་པར་བརྗོད།། ",
            "ཅེས་ཚིགས་བཅད་གཅིག་གིས་བསྟན་།",
            "སྦྱིན་པའི་ཕ་རོལ་ཏུ་ཕྱིན་པ་ཇི་ལྟར་གོམས་པ་ནས་",
            "ཤེས་རབ་ཀྱི་བར་དུ་ཇི་ལྟར་བསྒོམ་པར་བྱ་ཞེ་།",
            "ཕར་ཕྱིན་དྲུག་པོ་ཐམས་ཅད་རེ་རེ་ནས་ཀྱང་",
            "བསྒོམ་པའམ་གོམས་པར་བྱ་ཚུལ་ནི། ",
            "དངོས་པོ་ལ་གནས་པའམ་བརྟེན་ཏེ་བསྒོམ་པ་དང༌། ",
            "དེ་བཞིན་དུ་ཡིད་ལ་བྱེད་པ་བརྟེན་ཏེ་བསྒོམ་པ་དང༌། །",
            "བསམ་པ་ལ་བརྟེན་ཏེ་"
        ],
        [
            "བསྒོམ་པ་དང༌། ",
            "ཐབས་དག་པ་བརྟེན་ཏེ་བསྒོམ་པ་དང༌། ",
            "དབང་འབྱོར་བ་ཉིད་ལ་བརྟེན་ཏེ་",
            "སྒོམ་པར་བྱེད་པའི་རྣམ་གྲངས་ལྔར་བརྗོད་དོ།།",
            "དེ་གང་ཞེ་།",
            "དངོས་པོ་ཞེས་བྱ་བ་དོན་ནམ་རྫས་ལྟ་བུ་ལ་ཡང་བྱ་སྟེ་",
            "སྦྱིན་པ་ལ་སོགས་པའི་ཕར་ཕྱིན་གྱི་དངོས་པོ་ལ་གནས་ཏེ་བསྒོམ་པ་ལ་རྣམ་པ་བཞི་།",
            "རྒྱུ་ལ་གནས་པ་དང༌། ",
            "རྣམ་པར་སྨིན་པ་ལ་གནས་པ་དང༌། ",
            "སྨོན་ལམ་ལ་གནས་པ་དང༌། ",
            "སོ་སོར་བརྟགས་པའི་སྟོབས་ལ་གནས་པའོ།།",
            ""
        ],
        [
            "དང་པོ་རྒྱུ་བྱང་ཆུབ་སེམས་དཔའི་རིགས་ཀྱི་སྟོབས་ཀྱིས་གང་དུ་སྐྱེས་ཀྱང་",
            "གཞན་གྱི་བྱེད་དུ་བཅུག་པ་མིན་ཡང་གཏོང་བ་སོགས་",
            "ཕར་ཕྱིན་དྲུག་སྒྲུབ་ཅིང་སྒོམ་པ་ལ་དགའ་སྟེ་",
            "དེ་ལ་བརྟེན་ནས་",
            "ཕར་ཕྱིན་གང་ཡང་རུང་བ་བསྒྲུབ་པའོ།།",
            "གཉིས་པ་སྔོན་ཕར་ཕྱིན་སྒྲུབ་པ་ལ་གོམས་པས་ཚེ་",
            "གཞན་དུ་དེ་ལ་ངང་གིས་འཇུག་པའི་ལུས་རྟེན་ཐོབ་པའོ།།",
            "གསུམ་པ་གང་དུ་སྐྱེས་ཀྱང་ལུས་ལོངས་སྤྱོད་ལ་མ་ཆགས་པའི་",
            "སྦྱིན་པ་གཏོང་བར་གྱུར་ཅིག་ཅེས་སོགས་",
            "ཕར་ཕྱིན་དྲུག་སྤྱོད་པར་སྨོན་ལམ་བཏབ་པའི་མཐུས་ཕར་ཕྱིན་རྣམས་སྒྲུབ་པར་བྱེད་པའོ།།",
            "བཞི་པ་བློ་ཤེས་རབ་ཀྱིས་སོ་སོར་བརྟག་སྟེ་",
            ""
        ],
        [
            "ལོངས་སྤྱོད་ནི་མི་བརྟན་པ་སྙིང་པོ་མེད་པར་ཤེས་ནས་",
            "སྦྱིན་པ་ལ་འཇུག་པ་སོགས་ཕར་ཕྱིན་རྣམས་ཀྱི་",
            "ཡོན་ཏན་ཤེས་ནས་ཚུལ་བཞིན་སྒྲུབ་པའོ།།",
            "གཉིས་པ་ཡིད་ལ་བྱེད་པ་ལ་",
            "བརྟེན་ཏེ་བསྒོམ་པ་ལ་ཡིད་བྱེད་བཞི་།",
            "མོས་པ་ཡིད་ལ་བྱེད་པ་ནི་",
            "ཕར་ཕྱིན་དྲུག་སྟོན་པའི་ཐེག་ཆེན་གྱི་",
            "མདོ་སྡེ་རྣམས་ལས་ཇི་སྐད་བསྟན་པ་ལྟར་",
            "ཡིད་ཆེས་ཤིང་མོས་པས་",
            "ཕར་ཕྱིན་གྱི་ཁམས་བརྟས་པར་འགྱུར་རོ། །",
            "རོ་མྱོང་བ་ཡིད་ལ་བྱེད་པ་ནི་",
            "བདག་གིས་སྔོན་སྦྱིན་པ་སོགས་བསྒྲུབས་པ་ལ་",
            "དེ་ལྟར་བྱས་པ་ལེགས་སོ་",
            "ཞེས་ཡོན་ཏན་དུ་ལྟ་ཞིང་",
            "སྔོན་བྱས་པ་དྲན་ནས་མངོན་པར་དགའ་བའོ།།",
            "རྗེས་སུ་ཡི་རང་བ་ཡིད་ལ་བྱེད་པ་ནི། ",
            "ཕྱོགས་བཅུའི་འཇིག་རྟེན་གྱི་ཁམས་ན་",
            "སྦྱིན་སོགས་ཕར་ཕྱིན་སྒྲུབ་པ་རྣམས་ལ་",
            "རང་གིས་སྒྲུབ་པ་དང་འདྲ་བར་དགའ་ཞིང་",
            "རྗེས་སུ་ཡི་རང་བའོ།།",
            ""
        ],
        [
            "མངོན་པར་དགའ་བ་ཡིད་ལ་བྱེད་པ་ནི། ",
            "རང་དང་གཞན་དག་མ་འོངས་པ་ན་གང་དུ་སྐྱེས་ཀྱང་",
            "ཕར་ཕྱིན་བསྒྲུབ་པར་ཤོག་ཅིག་སྙམ་དུ་",
            "ཕར་ཕྱིན་སྒྲུབ་པར་དགའ་བའོ།། ",
            "གསུམ་པ་བསམ་པ་ལ་བརྟེན་ཏེ་སྒྲུབ་པ་ལ་རྣམ་པ་དྲུག་།",
            "ཆོག་མི་ཤེས་པའམ་ངོམས་མི་ཤེས་པའི་བསམ་པ། ",
            "རྒྱ་ཆེན་པོའི་བསམ་པ། ",
            "དགའ་བའི་བསམ་པ། ",
            "ཕན་པའི་བསམ་པ། ",
            "མ་གོས་པའི་བསམ་པ། ",
            "དགེ་བའི་བསམ་པའོ།། ",
            "དང་པོ་ངོམས་མི་ཤེས་པ་ལ་ཡང་",
            "རྣམ་པ་བཞི་ཡོད་པ་སྦྱིན་པ་ལ་མཚོན་།",
            "དངོས་པོ་གཏོང་བ་ལ་ཆོག་མི་ཤེས་པ་ནི་",
            "སེམས་ཅན་གཅིག་ལ་ཕན་བཏགས་ཤིང་",
            "ཡོངས་སུ་སྨིན་པར་བྱ་བའི་ཕྱིར། ",
            "གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་",
            "རིན་པོ་ཆེ་སྣ་བདུན་གྱིས་བཀང་ནས་",
            "སེམས་ཅན་གཅིག་པུ་དེ་ལ་གཏོང་བར་བྱས་ཀྱང་",
            "བདག་གིས་འདི་ལ་འདི་སྙེད་ཅིག་བྱིན་པས་",
            "ད་ནི་ཆོག་གོ་སྙམ་པའི་བསམ་པ་མི་བསྐྱེད་པའོ།།",
            ""
        ],
        [
            "ལུས་གཏོང་ལ་ཆོག་མི་ཤེས་པ་ནི། ",
            "དུས་སྐད་ཅིག་མ་རེ་རེ་ལ་སེམས་ཅན་གཅིག་གི་",
            "ཆེད་དུ་རང་གི་ལུས་གངྒཱའི་ཀླུང་གི་",
            "བྱེ་མ་སྙེད་ཅིག་བཏང་ཡང་ལུས་འདི་སྙེད་ཅིག་བྱིན་པས་",
            "ད་ནི་ཆོག་གོ་སྙམ་པའི་སེམས་མི་བསྐྱེད་པ་",
            "ཆོག་མི་ཤེས་ལ་བློ་སྦྱོང་བར་བྱེད་པའོ།།",
            "དུས་ཆོག་མི་ཤེས་པ་ནི། ",
            "ལུས་དང་ལོངས་སྤྱོད་གཏོང་བ་དེ་ལྟ་བུ་",
            "སེམས་ཅན་གཅིག་གི་ཆེད་དུ་བསྐལ་བ་",
            "གང་གཱའི་ཀླུང་གི་བྱེ་མ་སྙེད་དུ་",
            "སྐད་ཅིག་ཡུད་ཙམ་གཅིག་ཏུ་ཡང་",
            "རྒྱུན་མི་ཆད་པར་བཏང་བར་བྱས་ཀྱང༌། ",
            "བདག་གིས་ཕྱི་དང་ནང་གི་དངོས་པོ་",
            "འདི་སྙེད་ཅིག་བསྐལ་པ་འདི་སྙེད་ཅིག་ཏུ་",
            "བཏང་བས་ད་ནི་ཆོག་གོ་སྙམ་དུ་",
            "མི་སེམས་པར་ཆོག་མི་ཤེས་པའི་བསམ་པ་བསྐྱེད་པའོ།།",
            "བཞི་པ་སེམས་ཅན་ཆོག་མི་ཤེས་པ་ནི། ",
            "དེ་ལྟར་སེམས་ཅན་གཅིག་གངྒཱའི་ཀླུང་གི་",
            "བྱེ་མ་སྙེད་ཀྱི་འཇིག་རྟེན་གྱི་ཁམས་རིན་པོ་ཆེ་སྣ་",
            "བདུན་གྱིས་བཀང་བ་དང་དེ་སྙེད་ཀྱི་",
            "ལུས་བསྐལ་པ་དེ་སྙེད་དུ་",
            "བཏང་སྟེ་སེམས་ཅན་གཅིག་པོ་དེ་",
            "བླ་མེད་བྱང་ཆུབ་ཏུ་བཀོད་དེ་",
            ""
        ],
        [
            "སྨིན་པར་དེ་བཞིན་དུ། ",
            "སེམས་ཅན་གཉིས་དང་གསུམ་ནས་",
            "སེམས་ཅན་ཐམས་ཅད་ཀྱི་མཐའ་ལ་ཐུག་གི་བར་དུ་",
            "དེ་ལྟར་བླ་མེད་བྱང་ཆུབ་ལ་བཀོད་དེ་",
            "བརྟག་པ་མཐའ་གཟུང་གི་དབང་དུ་བྱས་ན་",
            "ཐམས་ཅད་སངས་རྒྱས་པར་བྱས་ཀྱང་ད་ནི་",
            "ཆོག་གོ་སྙམ་དུ་མི་སེམས་པ་ལྟ་བུའི་ངོམས་པ་མེད་པའི་བསམ་པ་སྐྱེ་བ་དེ་ཙམ་དུ་བློ་སྦྱངས་ནས་",
            "ཆོག་མི་ཤེས་པའི་བསམ་པ་བསྐྱེད་པའོ།། ",
            "གཉིས་པ་རྒྱ་ཆེན་པོའི་བསམ་པ་ནི། ",
            "དེ་ལྟ་བུའི་སྦྱིན་པ་སོགས་སྐད་ཅིག་གཅིག་ཙམ་དུ་",
            "མི་བྱེད་པའི་དུས་མེད་པར་བྱང་ཆུབ་སྙིང་པོ་ལ་ཐུག་གི་བར་དུ་རྒྱུན་མི་ཆད་པ་བྱེད་པར་འདོད་པའི་བསམ་པའོ།། ",
            "གསུམ་པ་དགའ་བའི་བསམ་པ་ནི། ",
            "དེ་ལྟར་སྦྱིན་སོགས་ཀྱིས་བསྡུས་པའི་སེམས་ཅན་སྨིན་པར་བྱས་པ་དེ་དག་ལ་",
            "འདི་རྣམས་བདག་གི་བླ་མེད་བྱང་ཆུབ་ཐོབ་པའི་གྲོགས་ཡིན་ནོ་ཞེས་",
            "དགའ་བའི་བསམ་པ་སྐྱེ་བ་དེ་ལྟ་བུའི་ཕན་གདགས་ཡུལ་གྱི་སེམས་ཅན་དེ་དག་དགའ་བ་སྐྱེ་བ་མིན་པའི་ཚུལ་གྱིས་",
            "སེམས་ཅན་དེ་དག་ལ་ཤིན་ཏུ་དྲིན་དུ་བརྩི་ཞིང་དགའ་བའོ།།",
            ""
        ],
        [
            "བཞི་པ་ཕན་པའི་བསམ་པ་ནི། ",
            "བྱང་ཆུབ་སེམས་དཔས་ཕན་བཏགས་པ་",
            "དེ་ལྟ་བུའི་སེམས་ཅན་ལ་བདག་གིས་ཕན་བཏགས་སོ་",
            "སྙམ་དུ་མི་སེམས་ཀྱི་ཕན་བཏགས་ཡུལ་སེམས་ཅན་དེ་རྣམས་ཀྱིས་",
            "བདག་ལ་ཕན་བཏགས་སོ་སྙམ་དུ་བསམ་པར་བྱེད་དེ",
            "ཕན་བཏགས་ཡུལ་གྱི་སེམས་ཅན་མེད་ན་བདག་གིས་",
            "བླ་མེད་བྱང་ཆུབ་ཀྱི་ཚོགས་རྫོགས་པར་མི་འགྱུར་།",
            "དེ་དག་ལ་ཕན་བཏགས་པས་",
            "བདག་ལ་བླ་ན་མེད་པའི་བྱང་ཆུབ་ཐོབ་པའི་ཕྱིར་",
            "དེས་བདག་ལ་ཕན་ཆེན་པོ་བཏགས་སོ་",
            "ཞེས་སེམས་པའི་ཕྱིར་རོ། །",
            " ལྔ་པ་མ་གོས་པའི་བསམ་པ་ནི། ",
            "བྱང་ཆུབ་སེམས་དཔའ་སྤྲིན་སོགས་ཀྱིས་",
            "གཞན་ལ་དེ་ལྟར་ཕན་བཏགས་ཀྱང་",
            "དེའི་ལན་དུ་རེ་བ་དང་མཐོ་རིས་ཀྱི་འབྲས་བུའི་",
            "རྣམ་སྨིན་ལ་རེ་བ་མེད་པར་སེམས་ཅན་གྱི་དོན་དུ་",
            "དེ་ལྟར་སྤྱོད་ཅིང་རང་དོན་ལ་མ་ཆགས་པའོ།། ",
            "དྲུག་པ་དགེ་བའི་བསམ་པ་ནི། ",
            "བྱང་ཆུབ་སེམས་དཔས་དེ་ལྟར་",
            "སྦྱིན་སོགས་རྒྱ་ཆེན་པོ་བྱས་པ་",
            "དེའི་འབྲས་བུ་རང་ཉིད་གཅིག་པུས་མྱོང་བར་མི་འདོད་ཀྱི་",
            "དགེ་བའི་རྩ་བ་དེས་སེམས་ཅན་ཐམས་ཅད་བླ་ན་མེད་པའི་",
            "བྱང་ཆུབ་ཀྱི་འབྲས་བུ་ཐོབ་པར་ཡོངས་སུ་བསྔོ་བའོ།།",
            "སྦྱིན་པའི་བསམ་པ་དྲུག་པོ་དེ་བཞིན་དུ་ཚུལ་ཁྲིམས་ནས་",
            "ཤེས་རབ་ཀྱི་བར་ལ་སྦྱང་བ་ནི། ",
            "གང་སྟོང་གསུམ་སྟོང་ཆེན་པོའི་འཇིག་རྟེན་གྱི་ཁམས་མེས་རབ་ཏུ་",
            "གང་བ་མེའི་གཉེན་པོ་ཆུ་ལ་སོགས་པ་",
            "བདེ་བར་བྱེད་པའི་ཡོ་བྱད་ཐམས་ཅད་ཀྱིས་",
            "རྟག་ཏུ་ཕོངས་པ་དེ་ལྟ་བུའི་གནས་སུ། ",
            "བདག་གི་ལུས་གཅིག་གིས་སྡུག་བསྔལ་མྱོང་བ་ཙམ་མིན་པར་",
            "ལུས་གང་གཱའི་ཀླུང་གི་བྱེ་མ་སྙེད་དང་མཉམ་པས་",
            "དུས་བསྐལ་པ་ཚད་ཡོད་བརྒྱ་དང་སྟོང་སོགས་བགྲང་རུང་མིན་པར་",
            "བསྐལ་པ་གང་གཱའི་ཀླུང་གི་བྱེ་མ་སྙེད་དང་མཉམ་པའི་ཚེའི་ཚད་དུ། ",
            "སྤྱོད་ལམ་སྣ་གཅིག་གིས་མ་ཡིན་གྱི་འགྲོ་འདུག་ཉལ་འཆག་གི་",
            "སྤྱོད་ལམ་བཞི་སྤྱོད་པས་སྐད་ཅིག་མ་གཅིག་གི་",
            "ཚུལ་ཁྲིམས་བསྒྲུབ་པ་ནས་",
            "མཐར་བླ་མེད་བྱང་ཆུབ་ཏུ་འཚང་རྒྱ་བར་འགྱུར་བའི་",
            "ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་ཀྱང་",
            "དེ་ཚུལ་ཁྲིམས་ཀྱི་ཕུང་པོ་རྫོགས་པས་",
            "ཆོག་གོ་སྙམ་དུ་མི་བསམ་པ་དང༌། ",
            "ཤེས་རབ་ལ་ཡང་དེ་དང་ཚུལ་འདྲ་བར་སྦྱར་ཏེ་",
            "ཆོག་མི་ཤེས་པ་དང༌། ",
            "རྒྱ་ཆེ་བ་སོགས་གོང་དང་ཐུན་མོང་དུ་བཤད་པ་བཞིན་ནོ།།",
            ""
        ],
        [
            "བཞི་པ་ཐབས་ལ་བརྟེན་ཏེ་བསྒོམ་པ་ནི། ",
            "ཕར་ཕྱིན་རྣམས་གང་དང་གང་སྤྱོད་ཀྱང་དེ་དང་",
            "དེའི་འཁོར་གསུམ་དུ་དམིགས་པ་མེད་པའི་ཆ་ནས་",
            "ཐབས་རྣམ་པ་གསུམ་དུ་བཤད་ཀྱང་དོན་ལ་རྣམ་པར་",
            "མི་རྟོག་པའི་ཡེ་ཤེས་ཀྱིས་ཡོངས་སུ་ཟིན་པ་།",
            "འདིས་ཡིད་ལ་བྱེད་པ་ཐམས་ཅད་དང་",
            "སངས་རྒྱས་ཀྱི་ཆོས་ཐམས་ཅད་འགྲུབ་ཅིང་དག་པར་བྱེད་པའི་ཕྱིར་ཐབས་ཞེས་བྱའོ།། ",
            "ལྔ་པ་དབང་འབྱོར་པ་ཉིད་ལ་བརྟེན་པ་ནི། ",
            "དག་པའི་ས་གསུམ་དུ་དབང་ཐོབ་པའི་དུས་ན་",
            "ཕར་ཕྱིན་རྣམས་ལ་རྩོལ་མེད་ལྷུན་གྱིས་གྲུབ་པར་སྤྱོད་པ་།",
            "དེ་ལ་བརྟེན་ནས་མཐར་ཐུག་སངས་རྒྱས་ཀྱི་སར་སྐུ་གསུང་ཐུགས་ཕུན་སུམ་ཚོགས་པ་བརྙེས་ནས་",
            "སེམས་ཅན་གྱི་དོན་དུ་ཕར་ཕྱིན་དྲུག་ལ་ལྷུན་གྱིས་གྲུབ་པར་འཇུག་པའོ།།",
            "དེ་ལ་སྐུ་དང༌། ",
            "སྤྱོད་པ་དང༌། ",
            "སྟོན་པ་ལ་དབང་འབྱོར་བ་གསུམ་གྱི་དང་པོ་ཆོས་སྐུ་དང་ལོངས་སྐུ་གཉིས། ",
            "གཉིས་པ་སྤྲུལ་པའི་སྐུ་དང༌། ",
            "གསུམ་པ་གསུང་གིས་ཆོས་སྟོན་པ་ལ་དབང་འབྱོར་བའོ།།",
            ""
        ],
        [
            "དྲུག་པ་ཕ་རོལ་ཏུ་ཕྱིན་པ་",
            "དྲུག་གི་དབྱེ་བ་བསྟན་པ་ནི། ",
            "ཕར་ཕྱིན་རྣམས་ལ་ནང་གི་",
            "དབྱེ་བ་དཔག་ཏུ་མེད་པ་ཡོད་མོད་ཀྱི་",
            "མདོར་བསྡུས་ཏེ་དབྱེ་བ་བྱས་ན་",
            "ཕར་ཕྱིན་རེ་རེ་ལ་ཡང་",
            "རང་བཞིན་ལ་སོགས་པ་རྣམ་པ་དྲུག་རེ་དྲུག་རེ་ཡོད་པས། ",
            "ཕར་ཕྱིན་རེ་རེ་ཡང་ཚིགས་བཅད་གཉིས་རེས་བསྟན་པ་ལས། ",
            "དང་པོ་༼སྦྱིན་པའི་ཕར་ཕྱིན་གྱི་རབ་དབྱེ་༽",
            "ནི། ",
            "དོན་རྣམས་གཏོང་བར་བྱེད་པ་དང༌། ། ",
            "རྩ་བ་སེམས་ལ་བརྟེན་པ་དང༌། །",
            " ལུས་དང་ལོངས་སྤྱོད་ཕུན་ཚོགས་དང༌། །",
            " གཉིས་རྗེས་འཛིན་དང་རྫོགས་བྱེད་དང༌། །",
            " དེ་ཡང་སེར་སྣ་མེད་ལྡན་པར། །",
            " ཆོས་དང་ཟང་ཟིང་མི་འཇིགས་གཏོང༌།། ",
            "སྦྱིན་པ་དེ་འདྲར་ཡོངས་ཤེས་ནས།། ",
            "མཁས་པ་ཡང་དག་སྒྲུབ་པར་བྱེད།། ",
            "ཅེས་པས་བསྟན་།",
            ""
        ],
        [
            "སྦྱིན་པའི་ཕར་ཕྱིན་གྱི་རབ་དབྱེ་།",
            "སྦྱིན་པའི་རང་བཞིན་ནམ་ངོ་བོ་ནི། ",
            "ཡོན་ཏན་གྱི་ཞིང་དང༌། ",
            "ཕན་འདོགས་པའི་ཞིང་དང༌། ",
            "སྡུག་བསྔལ་ཅན་གྱི་ཞིང་ལ་",
            "ཕྱི་དང་ནང་གི་དོན་ནམ་དངོས་པོ་རྣམས་གཏོང་བར་བྱེད་པའོ།།",
            "རྒྱུའམ་གནས་ནི་མ་ཆགས་པ་སོགས་",
            "དགེ་བའི་རྩ་བ་གསུམ་སེམས་པ་ལ་བརྟེན་པ་དང༌། ",
            "འབྲས་བུ་ལུས་དང་ལོངས་སྤྱོད་ཕུན་སུམ་ཚོགས་པ་ཐོབ་པ་དང༌། ",
            "བྱེད་ལས་གཞན་ལ་ཕན་བཏགས་པ་དང༌། ",
            "རང་སྐྱེ་བ་གཞན་དུ་ལོངས་སྤྱོད་ཆེན་པོ་འཐོབ་པས་",
            "རང་གཞན་གཉིས་ཀ་རྗེས་སུ་འཛིན་པ་དང༌། ",
            "ཟང་ཟིང་དང་ཆོས་ཀྱི་སྦྱིན་པས་",
            "བསོད་ནམས་དང་ཡེ་ཤེས་ཀྱི་ཚོགས་རྫོགས་པར་བྱེད་པ་དང༌། ",
            "ལྡན་པ་ནི་སྦྱིན་པ་དེ་ཡང་",
            "སེར་སྣ་མེད་པ་དང་ཐ་མི་དད་དུ་ལྡན་པ་དང༌། ",
            "དབྱེ་བ་གསུང་རབ་ཀྱི་ཚིག་དོན་མ་ནོར་བར་འཆད་པ་ཆོས་ཀྱི་སྦྱིན་པ་དང༌། ",
            "ཕྱི་ནང་གི་དངོས་པོ་གཏོང་བ་ཟང་ཟིང་གི་སྦྱིན་པ་དང༌། ",
            "རྒྱལ་པོ་དང་རྐུན་པོ་མེ་ཆུའི་འཇིགས་པ་སོགས་ལས་བསྐྱབ་པ་",
            "མི་འཇིགས་པ་གཏོང་བའམ་སྦྱིན་པ་སྟེ་རྣམ་པ་གསུམ་མོ། །",
            "སྦྱིན་པའི་ངོ་བོ་དང་རྒྱུ་ལ་སོགས་པ་",
            "དེ་འདྲ་བར་ཡོངས་སུ་ཤེས་ནས་",
            "མཁས་པ་བྱང་སེམས་རྣམས་ཀྱིས་",
            "ཡང་དག་པར་སྒྲུབ་པར་བྱེད་དོ།། ",
            "གཉིས་པ་༼ཚུལ་ཁྲིམས་ཕར་ཕྱིན་གྱི་རབ་དབྱེ་༽ནི། ",
            "ཡན་ལག་དྲུག་ཞི་བསམ་པས་ཟིན།།",
            ""
        ],
        [
            "བདེ་འགྲོ་གནས་ལ་སྦྱིན་བྱེད་དང༌། ། ",
            "རྟེན་དང་ཞི་དང་འཇིགས་པ་མེད།། ",
            "བསོད་ནམས་ཚོགས་དང་ལྡན་པ་དང༌། །",
            " བརྡར་བཏགས་ཆོས་ཉིད་ཐོབ་པ་སྟེ།། ",
            "སྡོམ་ལ་གནས་པ་རྣམས་ལ་ཡོད།། ",
            "ཚུལ་ཁྲིམས་དེ་འདྲར་ཡོངས་ཤེས་ནས།། ",
            "མཁས་པ་ཡང་དག་སྒྲུབ་པར་བྱེད།། ",
            "ཅེས་པས་བསྟན་།",
            ""
        ],
        [
            "ཚུལ་ཁྲིམས་ཀྱི་ངོ་བོ་ནི་ཡན་ལག་དྲུག་དང་ལྡན་པ་།",
            "ཚུལ་ཁྲིམས་དང་ལྡན་པར་གནས་པ། ",
            "ཆོས་ཕུན་སུམ་ཚོགས་པ། ",
            "སྤྱོད་ཡུལ་ཕུན་སུམ་ཚོགས་པ། ",
            "སོ་སོར་ཐར་པའི་སྡོམ་པས་བསྡམ་པ། ",
            "ཁ་ན་མ་ཐོ་བ་ཕྲ་རབ་ཙམ་ལ་ཡང་འཇིགས་པར་ལྟ་བ། ",
            "བསླབ་པའི་གཞི་རྣམས་ཡང་དག་པར་བླངས་ཏེ་སློབ་པའོ།།",
            "དེ་ཡང་དང་པོ་ཚུལ་ཁྲིམས་ཡང་དག་པར་སྲུང་བའོ།།",
            "གཉིས་པ་ཆོས་གོས་སོགས་ལུང་བཞིན་",
            "སྤྱོད་པ་དང་ལྡན་པས་དམ་པས་མ་སྨད་པའོ།།",
            "གསུམ་པ་སྨད་ཚོང་དང་ཤན་པ་ཆང་ཚོང་སོགས་",
            "སྤྱོད་ཡུལ་མ་ཡིན་པའི་གནས་ལྔར་འཇུག་པ་སྤངས་པའོ།།",
            "བཞི་པ་ངེས་པར་འབྱུང་བའི་",
            "ཚུལ་ཁྲིམས་ཀྱི་དབང་དུ་བྱས་པའོ།།",
            ""
        ],
        [
            "ལྔ་པ་ཉེས་པ་ཕྲ་མོས་ཀྱང་མ་གོས་པར་བྱེད་པའོ།།",
            "དྲུག་པ་བསླབ་གཞི་མཐའ་དག་ལ་རྫོགས་པར་སློབ་པའོ།།",
            "རྒྱུ་ནི་ཞི་བ་ངེས་འབྱུང་གི་བསམ་པས་ཟིན་པའོ།།",
            "འབྲས་བུ་བདེ་འགྲོ་ཐོབ་པར་བྱེད་པ་དང༌། ",
            "སེམས་འགྱོད་པ་མེད་པར་མཐོང་ཆོས་བདེ་བ་རེག་པའི་",
            "སྒོ་ནས་སེམས་གནས་པའི་ཏིང་ངེ་འཛིན་",
            "འགྲུབ་པ་སྦྱིན་པར་བྱེད་པ་དང༌། ",
            "བྱེད་ལས་ས་ཆེན་པོ་ལོ་ཏོག་ཐམས་ཅད་ཀྱི་",
            "རྟེན་ཡིན་པ་ལྟར་དགེ་བའི་ཆོས་ཀུན་གྱི་",
            "གཞི་རྟེན་དུ་གྱུར་པ་དང༌། ",
            "ཉོན་མོངས་པའི་གདུང་བ་ཞི་བར་བྱེད་པ་དང༌། ",
            "ཚེ་འདིར་ཁ་ན་མ་ཐོ་བ་དང་",
            "ཤ་འཁོན་གཉེར་བ་སོགས་ཀྱི་འཇིགས་པ་དང༌། ",
            "ཚེ་རབས་གཞན་དུ་ངན་སོང་གསུམ་གྱི་",
            "འཇིགས་པ་མེད་པ་དང་གསུམ་མོ། །",
            "ལྡན་པ་ནི་སྒོ་གསུམ་དགེ་བ་ལ་གནས་པའི་",
            "བསོད་ནམས་ཀྱི་ཚོགས་དང་ལྡན་པ་དང༌། ",
            "འཇུག་པའམ་དབྱེ་བ་ནི་གསོལ་ཞིང་",
            "ཞུ་བའི་ལས་ཀྱིས་མཁན་སློབ་ལས་",
            "སོ་སོར་ཐར་པའི་སྡོམ་པ་ནོད་པ་ནི་",
            "བརྡར་བཏགས་པའི་ཚུལ་ཁྲིམས་དང༌། ",
            "བསམ་གཏན་དང་ཟག་མེདཀྱི་སྡོམ་པ་གཉིས་ནི་",
            "ཆོས་ཉིད་ཀྱིས་ཐོབ་པའི་ཚུལ་ཁྲིམས་དག་།",
            "དེ་ལྟ་བུ་རྟེན་གྱི་གང་ཟག་སྡོམ་པ་ལ་",
            "གནས་པ་རྣམས་ལ་ཡོད་ཀྱི་གཞན་ལ་མ་ཡིན་ནོ།།",
            ""
        ],
        [
            "ཚུལ་ཁྲིམས་དེ་འདྲར་ཡོངས་སུ་ཤེས་ནས་",
            "མཁས་པས་ཡང་དག་པར་སྒྲུབ་པར་བྱེད་དོ།། ",
            "གསུམ་པ་༼བཟོད་པའི་ཕར་ཕྱིན་གྱི་རབ་དབྱེ་༽ནི། ",
            "མི་མཇེད་ཇི་མི་སྙམ་ཤེས་དང༌། །",
            " སྙིང་རྗེས་ཆོས་ལ་བརྟེན་པའི་ཕྱིར། །",
            " ཕན་ཡོན་ལྔར་ནི་ཡང་དག་བཤད།། ",
            "དེ་ནི་གཉིས་ཀྱི་དོན་བྱེད་དེ།། ",
            "དཀའ་ཐུབ་གཙོ་དང་ཀུན་ཏུ་ལྡན།། ",
            "དེ་ལ་དེ་ནི་རྣམ་གསུམ་འདོད།།",
            ""
        ],
        [
            "བཟོད་པ་དེ་འདྲར་ཡོངས་ཤེས་ནས།། ",
            "མཁས་པ་ཡང་དག་སྒྲུབ་པར་བྱེད།། ",
            "ཅེས་པས་བསྟན་།",
            "བཟོད་པའི་ངོ་བོ་ནི་སེམས་ཅན་གྱི་གནོད་པས་",
            "མི་མཇེད་པའི་བཟོད་པ་དང༌། ",
            "སྡུག་བསྔལ་ལ་ཅི་མི་སྙམ་པའི་བཟོད་པ་དང༌། ",
            "ཆོས་ཟབ་མོའི་དོན་ལ་མི་སྐྲག་པའི་",
            "བཟོད་པ་གསུམ་གྱི་རང་བཞིན་དུ་གྱུར་པའོ།།",
            "རྒྱུ་ནི་སེམས་ཅན་ལ་སྙིང་རྗེ་བས་གནོད་པས་",
            "མི་མཇེད་པའམ་མི་འཁྲུགས་པ་དང༌། ",
            "ཚུལ་ཁྲིམས་ལ་གནས་པ་དང་ཐོས་པའི་ཆོས་ལ་བརྟེན་པའི་ཕྱིར་",
            "བཟོད་པ་གཞན་གཉིས་འབྱུང་ངོ༌།།",
            "འབྲས་བུ་ཕན་ཡོན་ལྔར་ནི་ཡང་དག་པར་བཤད་།",
            ""
        ],
        [
            "འཐབ་རྩོད་མེད་པས་འཁོན་མི་མེད་པ་དང༌། ",
            "མཛའ་བོ་མང་བས་སུན་བྱིན་མི་མང་བ་དང༌། ",
            "མཐོང་ཆོས་ལ་ལུས་སེམས་བདེ་བ་དང༌། ",
            "དགའ་བཞིན་དུ་འཆི་བའི་དུས་བྱེད་པ་དང༌། ",
            "ཤི་འཕོས་ནས་བདེ་འགྲོར་འགྲོ་བའི་ཕན་ཡོན་ལྔའོ།།",
            "བཟོད་པ་དེ་ནི་རང་བདེ་བར་གནས་པ་དང་",
            "གཞན་ལ་ཟུག་རྔུ་མི་འབྱིན་པས་",
            "རང་དང་གཞན་གཉིས་ཀྱི་དོན་བྱེད་དེ་",
            "ཞེས་པ་བྱེད་ལས་སོ།།",
            "དཀའ་ཐུབ་ཀུན་གྱི་ནང་ན་གཙོ་བོར་གྱུར་པའི་",
            "ཡོན་ཏན་དང་ཀུན་ཏུ་ལྡན་པ་ནི་དོན་ནོ།།",
            "བཟོད་པ་དེ་ལ་སྔར་ངོ་བོའི་སྐབས་སུ་",
            "བཤད་པ་དེ་ནི་དབྱེ་བ་རྣམ་པ་གསུམ་དུ་འདོད་དོ།།",
            "བཟོད་པ་དེ་འདྲར་ཡོངས་སུ་ཤེས་ནས་",
            "མཁས་པས་ཡང་དག་པར་སྒྲུབ་པར་བྱེད་དོ།། ",
            "བཞི་པ་༼བརྩོན་འགྲུས་ཀྱི་ཕར་ཕྱིན་གྱི་རབ་དབྱེ་༽",
            ""
        ],
        [
            "ནི། ",
            "དགེ་ལ་ཡང་དག་སྤྲོ་བ་དང༌། ། ",
            "དད་དང་འདུན་ལ་བརྟེན་པ་དང༌། །",
            " དྲན་སོགས་ཡོན་ཏན་འཕེལ་བྱེད་དང༌། །",
            " ཀུན་ནས་ཉོན་མོངས་གཉེན་པོ་དང༌། །",
            " མ་ཆགས་ལ་སོགས་ཡོན་ཏན་ལྡན།། ",
            "དེ་དག་ལ་ནི་དེ་རྣམ་བདུན། །",
            " བརྩོན་འགྲུས་དེ་འདྲར་ཡོངས་ཤེས་ནས།། ",
            "མཁས་པ་ཡང་དག་སྒྲུབ་པར་བྱེད།། ",
            "ཅེས་པས་བསྟན་།",
            "བརྩོན་འགྲུས་ཀྱི་ངོ་བོ་ནི་",
            "དགེ་བའི་ཆོས་ལ་ཡང་དག་པར་སྤྲོ་བ་དང༌། ",
            "རྒྱུ་དགེ་ཆོས་ལ་མོས་ཤིང་དད་པ་དང༌། ",
            "དེ་བསྒྲུབ་པར་འདུན་པ་ལ་བརྟེན་པ་དང༌། ",
            "འབྲས་བུ་དྲན་པ་སོགས་ཡོན་ཏན་ཐམས་ཅད་གོང་ནས་",
            "གོང་དུ་འཕེལ་བར་བྱེད་པ་དང༌། ",
            "བྱེད་ལས་ཀུན་ནས་ཉོན་མོངས་པའི་གཉེན་པོ་བྱེད་པ་དང༌། ",
            "ལྟ་བ་མ་ཆགས་པ་ལ་སོགས་པ་",
            "དག་པའི་ཡོན་ཏན་ཀུན་དང་ལྡན་པ་དང༌། ",
            "བརྩོན་འགྲུས་དེ་དག་ལ་ནི་",
            "དབྱེ་བ་དེ་ནི་རྣམ་པ་བདུན་།",
            ""
        ],
        [
            "ཡུལ་གྱིས་ཕྱེ་ན་བསླབ་པ་",
            "གསུམ་ལ་བརྩོན་པའི་སྒོ་ནས་གསུམ། ",
            "ངོ་བོས་ཕྱེ་ན་ལུས་དང་སེམས་ཀྱི་བརྩོན་འགྲུས་གཉིས། ",
            "སྦྱོར་བས་ཕྱེ་ན་གུས་སྦྱོར་དང་",
            "རྟག་སྦྱོར་གཉིས་ཏེ་བདུན་ནམ། ",
            "ཡང་རྣམ་གྲངས་ཀྱི་དབྱེ་སྒོ་གཞན་ལྷག་པའི་",
            "ཚུལ་ཁྲིམས་ཀྱི་བསླབ་པ་ལུས་ཀྱི་",
            "བརྩོན་འགྲུས་ལ་སྒོ་ལྔའི་འཁོར་དུ་སྐྱེས་པའི་",
            "སེམས་བྱུང་བརྩོན་འགྲུས་ལྔ་དང༌། ",
            "ལྷག་པའི་སེམས་དང༌། ",
            "ལྷག་པའི་ཤེས་རབ་ཀྱི་བསླབ་པ་ཡིད་ཤེས་ཀྱི་",
            "འཁོར་དུ་བྱུང་བ་གཉིས་ནི་སེམས་ཀྱི་བརྩོན་",
            "འགྲུས་ཏེ་རྣམ་པ་བདུན་དུའང་གསུངས་སོ།།",
            "བརྩོན་འགྲུས་དེ་འདྲ་ཡོངས་སུ་ཤེས་ནས་",
            "མཁས་པས་ཡང་དག་པར་སྒྲུབ་པར་བྱེད་དོ།། ",
            "ལྔ་པ་༼བསམ་གཏན་ཕར་ཕྱིན་གྱི་རབ་དབྱེ་༽",
            ""
        ],
        [
            "ནི། ",
            "སེམས་ནི་ནང་དུ་གནས་པ་དང༌། །",
            " དྲན་དང་བརྩོན་འགྲུས་ལ་བརྟེན་པ། །",
            " བདེ་བ་སྐྱེད་པར་བྱེད་པ་དང༌། ། ",
            "མངོན་ཤེས་གནས་ལ་དབང་བསྒྱུར་བ། །",
            " ཆོས་རྣམས་ཀྱི་ནི་གཙོ་བོ་སྟེ།། ",
            "དེ་དག་ལ་ཡོད་དེ་རྣམ་གསུམ། །",
            " བསམ་གཏན་དེ་འདྲར་ཡོངས་ཤེས་ནས།། ",
            "མཁས་པས་ཡང་དག་སྒྲུབ་པར་བྱེད།། ",
            "ཅེས་པས་བསྟན་།",
            "བསམ་གཏན་གྱི་ངོ་བོ་སེམས་ནི་",
            "ཕྱི་རོལ་གྱི་ཡུལ་ལ་མི་གཡེང་བར་ནང་དུ་",
            "རྩེ་གཅིག་གནས་པ་དང༌། ",
            "རྒྱུ་ནི་དམིགས་པ་མ་བརྗེད་པར་དྲན་པ་དང༌། ",
            "རྒྱུན་དུ་སྒོམ་པར་བྱེད་པའི་བརྩོན་འགྲུས་ལ་བརྟེན་པ་དང༌། ",
            "འབྲས་བུ་ལུས་སེམས་ལ་ཤིན་ཏུ་སྦྱང་བའི་བདེ་བ་དང༌། ",
            "འདོད་པའི་ཁམས་ཀྱི་སྡུག་བསྔལ་བྲལ་བའི་",
            "ཁམས་གོང་མ་གཟུགས་ཁམས་སུ་སྐྱེ་བས་",
            "བདེ་བ་སྐྱེད་པར་བྱེད་པ་དང༌། ",
            "བྱེད་ལས་རྫུ་འཕྲུལ་སོགས་མངོན་པར་ཤེས་པར་དབང་བསྒྱུར་བ་དང༌། ",
            "ལྷ་དང་ཚངས་པ་འཕགས་པའི་གནས་པ་ལ་",
            "དབང་བསྒྱུར་བ་ཉིད་བྱེད་དོ།།",
            "ལྷའི་གནས་པ་ནི་བསམ་གཏན་བཞི་དང་",
            "གཟུགས་མེད་པའི་སྙོམས་འཇུག་བཞིའོ།།",
            ""
        ],
        [
            "ཚངས་པའི་གནས་པ་ནི་ཚད་མེད་པ་བཞིའོ།།",
            "རྣམ་ཐར་སྒོ་གསུམ་ལ་སོགས་པ་འཕགས་པའི་གནས་པའོ།།",
            "ལྡན་པ་ནི་དཀར་པོའི་ཆོས་རྣམས་ཀྱི་",
            "གཙོ་བོའི་ཡོན་ཏན་དང་ལྡན་པ་སྟེ་",
            "སེམས་ཀྱི་དབང་ཐོབ་པ་ལ་བརྟེན་ནས་",
            "ཡོན་ཏན་ཁྱད་པར་ཅན་འགྲུབ་པ་དང༌། ",
            "རྣམ་པར་གྲོལ་བ་དང་རྣམ་པར་གྲོལ་བའི་",
            "ཡེ་ཤེས་ཀྱི་རྟེན་དུ་གྱུར་པའི་ཕྱིར་རོ། །",
            "གཞིའི་འཇུག་པ་ནི་བསམ་གཏན་སྒོམ་པའི་",
            "གང་ཟག་དེ་དག་ལ་ཡོད་ཀྱི་གཞན་ལ་མེད་ཅིང༌། ",
            "དེ་ནི་དབྱེ་བ་རྣམ་པ་གསུམ་།",
            "གཉེན་པོའི་ཡན་ལག་གིས་དབྱེ་ན་རྟོག་དཔྱོད་གཉིས་།",
            "རྟོག་མེད་དཔྱོད་།",
            ""
        ],
        [
            "རྟོག་དཔྱོད་གཉིས་ཀ་མེད་པ་གསུམ་སྟེ་",
            "དོན་གོང་དུ་བཤད་པ་བཞིན་ནོ།།",
            "ཡོན་ཏན་གྱི་ཡན་ལག་གིས་ཕྱེ་ན་",
            "བསམ་གཏན་གཉིས་པ་མན་ཆད་དགའ་བ་དང་ལྡན་པ་དང༌། ",
            "གསུམ་པ་བདེ་བ་དང་ལྡན་པ། ",
            "བཞི་པ་ཡན་ཆད་བཏང་སྙོམས་དང་ལྡན་པ་སྟེ་རྣམ་པ་གསུམ་མོ། །",
            "བསམ་གཏན་དེ་འདྲར་ཡོངས་སུ་ཤེས་ནས་",
            "མཁས་པས་ཡང་དག་པར་སྒྲུབ་པར་བྱེད་དོ།། ",
            "དྲུག་པ་༼ཤེས་རབ་ཕར་ཕྱིན་གྱི་རབ་དབྱེ་༽ནི། ",
            "ཤེས་བྱ་ཡང་དག་རབ་རྣམ་འབྱེད། །",
            " ཏིང་ངེ་འཛིན་ལ་བརྟེན་པ་དང༌། །",
            " ཀུན་ནས་ཉོན་མོངས་ཤིན་ཏུ་གྲོལ།།",
            ""
        ],
        [
            "ཤེས་རབ་འཚོ་བ་ལེགས་བཤད་དང༌། །",
            " ཆོས་རྣམས་ཀྱི་ནི་མཆོག་ཡིན་ཏེ།། ",
            "དེ་དག་ལ་ཡོད་དེ་རྣམ་གསུམ། །",
            " ཤེས་རབ་དེ་འདྲར་ཡོངས་ཤེས་ནས།། ",
            "མཁས་པ་ཡང་དག་སྒྲུབ་པར་བྱེད།། ",
            "ཅེས་པས་བསྟན་།",
            "ཤེས་རབ་ཀྱི་ངོ་བོ་ཇི་ལྟ་ཇི་སྙེད་ཀྱི་",
            "ཤེས་བྱ་ཐམས་ཅད་ཕྱིན་ཅི་མ་ལོག་པས་",
            "ཡང་དག་པར་རབ་ཏུ་རྣམ་པར་འབྱེད་པའོ།།",
            "བདེན་དོན་མཐོང་བའི་ཤེས་རབ་དེ་ལྟ་བུའི་",
            "རྒྱུ་ནི་ཏིང་ངེ་འཛིན་ལ་བརྟེན་པ་དང༌། ",
            "འབྲས་བུ་ཀུན་ནས་ཉོན་མོངས་པ་",
            "རྣམས་ལས་གྲོལ་བར་བྱེད་དེ་",
            ""
        ],
        [
            "འཇིག་རྟེན་པའི་ཤེས་རབ་ཀྱིས་",
            "ཉོན་མོངས་པ་རེ་ཞིག་གཞིལ་བར་།",
            "འཇིག་རྟེན་ལས་འདས་པ་ཉན་རང་གི་ཤེས་རབ་ཀྱིས་",
            "ཉོན་མོངས་པའི་སྒྲིབ་པ་བག་ལ་ཉལ་སྤོང་བར་།",
            "བདག་མེད་གཉིས་རྟོགས་པ་ཐེག་པ་ཆེན་པོའི་ཤེས་རབ་ཀྱིས་",
            "སྒྲིབ་པ་གཉིས་ཀྱི་བག་ལ་ཉལ་སྤོང་བར་བྱེད་དོ།།",
            "བྱེད་ལས་ནི་",
            "འཇིག་རྟེན་པའི་ཚོང་དང་ཞིང་རྨོ་སོགས་",
            "འཚོ་ཚིས་ཤེས་པའི་ཤེས་རབ་ཀྱིས་",
            "སྲོག་གནས་སྐབས་སུ་འཚོ་བ་ཙམ་བྱེད་མོད་ཀྱང༌། ",
            "དེ་ལས་ཁྱད་པར་དུ་འཕགས་པ་ཟབ་ཅིང་",
            "རྒྱ་ཆེ་བའི་ཆོས་ཀྱི་འཚོ་བས་",
            "དགེ་བའི་རྩ་བའི་སྲོག་མི་འཆད་པར་",
            "མཐར་ཐུག་བྱང་ཆུབ་ཆེན་པོ་རྟག་པའི་གོ་འཕང་འགྲུབ་པས་",
            "ཤེས་རབ་ཀྱི་འཚོ་བ་དམ་པ་དང༌། ",
            "གཞན་ལ་ལེགས་པར་བཤད་པས་",
            "དགེ་བའི་འཚོ་བ་སྒྲུབ་པར་བྱེད་པའི་ཕྱིར་རོ། །",
            "ལྡན་པ་ནི་ཆོས་རྣམས་ཐམས་ཅད་ཀྱི་སྣོད་མཆོག་ཏུ་གྱུར་པ་",
            "ཤེས་རབ་ཀྱི་ཕ་རོལ་ཏུ་ཕྱིན་པའི་ཡོན་ཏན་དང་ལྡན་པ་ཡིན་ཏེ",
            "ཡུམ་རྣམས་ལས། ",
            "ཤེས་རབ་ཀྱི་ཕ་རོལ་ཏུ་ཕྱིན་པ་ནི་",
            "ཕ་རོལ་ཏུ་ཕྱིན་པ་རྣམས་ཀྱི་དམ་པའོ།།",
            "གཙོ་བོའོ།།",
            ""
        ],
        [
            "ཁྱད་པར་ཅན་ནོ་ཞེས་གསུངས་པ་བཞིན་ནོ།།",
            "གཞིའི་འཇུག་པ་ནི་རྟེན་གྱི་གང་ཟག་ཤེས་རབ་ཅན་རྣམས་ལ་",
            "ཡོད་ཀྱི་གཞན་ལ་མེད་པའི་ཁྱད་པར་དང་",
            "ཤེས་རབ་དེ་ལ་འཇུག་པའི་དབྱེ་བ་ནི། ",
            "སྐབས་འདིར་ཤེས་རབ་ཀྱི་གཙོ་བོའི་དབང་དུ་བྱས་ཏེ་",
            "འཇིག་རྟེན་པའི་ཤེས་རབ་ཆོས་མཆོག་མན་ཆད་དང༌། ",
            "འཇིག་རྟེན་ལས་འདས་པ་ཆུང་ངུའི་ཉན་རང་གི་ཤེས་རབ་དང༌། ",
            "འཇིག་རྟེན་ལས་འདས་པ་ཆེན་པོ་",
            "བྱང་སེམས་འཕགས་པ་རྣམས་ཀྱི་ཤེས་རབ་དང་རྣམ་པ་གསུམ་མོ། །",
            "ཤེས་རབ་དེ་འདྲར་ཡོངས་སུ་ཤེས་ནས་",
            "མཁས་པས་ཡང་དག་པར་སྒྲུབ་པར་བྱེད་དོ།།",
            "ཅེས་སོ།། ",
            "བདུན་པ་དཀར་པོའི་ཆོས་ཐམས་ཅད་ཕ་རོལ་ཏུ་",
            "ཕྱིན་པ་དྲུག་གི་ནང་དུ་བསྡུ་བ་ནི། ",
            "དཀར་པོའི་ཆོས་ཀུན་རྣམ་པར་གཡེང་བ་དང༌། །",
            " མཉམ་པར་བཞག་དང་གཉིས་ཀར་ཤེས་པར་བྱ།།",
            ""
        ],
        [
            "ཕ་རོལ་ཕྱིན་པ་གཉིས་དང་ནི། ། ",
            "གཉིས་དང་གཉིས་ཀྱིས་ཡོངས་སུ་བསྡུས།། ",
            "ཞེས་ཚིགས་བཅད་གཅིག་གིས་བསྟན་།",
            "ས་དང་ཕར་ཕྱིན་བྱང་ཕྱོགས་དགེ་བསྡུ་ལ་",
            "སོགས་པའི་ཆོས་ཐམས་ཅད་ཕ་རོལ་ཏུ་",
            "ཕྱིན་པ་དྲུག་གི་ནང་དུ་འདུ་།",
            "ཇི་ལྟར་ན་དཀར་པོའི་ཆོས་ཀུན་ནི་",
            "མདོར་བསྡུ་ན་མཉམ་པར་མ་བཞག་པ་",
            "རྣམ་པར་གཡེང་བ་ཡི་གནས་སྐབས་ཀྱིས་",
            "བསྡུས་པའི་དགེ་བ་ཇི་སྙེད་པ་དང༌། ",
            "མཉམ་པར་བཞག་པའི་སེམས་ཀྱིས་",
            "བསྡུས་པའི་དགེ་བ་ཇི་སྙེད་པ་དང༌། ",
            "མཉམ་པར་བཞག་པ་ཡང་ཡིན་ལ་",
            "མ་བཞག་པ་ཡང་ཡིན་པས་གཉིས་ཀར་",
            "ཤེས་པར་བྱ་བ་བཟོད་བརྩོན་ལྟ་བུ་སྟེ་",
            "ཆ་གསུམ་དུ་འདུ་བ་ལས། ",
            "མཉམ་པར་མ་བཞག་པའི་དགེ་བའམ་",
            "དཀར་པོའི་ཆོས་ཀུན་ཕ་རོལ་ཏུ་ཕྱིན་པ་",
            "སྦྱིན་པ་དང་ཚུལ་ཁྲིམས་ཏེ་དང་པོ་",
            "གཉིས་ཀྱིས་ཡོངས་སུ་བསྡུས་པ་ཡིན་ཏེ",
            "སྦྱིན་པ་ཡང་ལུས་ཀྱི་སྒོ་ནས་ཡོངས་སུ་",
            "གཏོང་བས་མཉམ་པར་མ་བཞག་པའི་ངོ་བོ་ཡིན་།",
            "ཚུལ་ཁྲིམས་ཀྱང་སོ་ཐར་དང༌། ",
            "བསམ་གཏན། ",
            "ཟག་མེད་ཀྱི་སྡོམ་པ་གསུམ་ལས། ",
            "སོ་ཐར་གྱི་ལུས་ངག་གི་སྤོང་བ་བདུན་ནི་",
            "མཉམ་པར་མ་བཞག་པ་སྟེ་",
            "སེམས་ཀྱིས་བསྡུས་པ་མིན་པས་སོ།།",
            ""
        ],
        [
            "བསམ་གཏན་ཤེས་རབ་གཉིས་ཀྱིས་",
            "མཉམ་པར་བཞག་པའི་དཀར་ཆོས་རྣམས་བསྡུས་།",
            "བསམ་གཏན་ནི་དངོས་སུ་",
            "མཉམ་པར་བཞག་པའི་རང་བཞིན་ཡིན་།",
            "དེའི་ནང་དུ་བསམ་གཏན་དང་",
            "ཟག་མེད་ཀྱི་སྡོམ་པ་ཡང་བསྡུའོ།།",
            "ཤེས་རབ་ལ་ཐོས་བསམ་གྱི་ཤེས་རབ་ནི་",
            "མཉམ་པར་མ་བཞག་པའི་ནང་དུ་བསྡུ་།",
            "སྒོམ་པའི་ཤེས་རབ་ནི་མཉམ་བཞག་ཏུ་འདུ་སྟེ་",
            "ལྷག་མཐོང་ཡིན་པའི་སོ།།",
            "བཟོད་པ་བརྩོན་འགྲུས་གཉིས་ནི། ",
            "མཉམ་པར་མ་བཞག་པའི་སྦྱིན་པ་དང་",
            "ཚུལ་ཁྲིམས་ལ་འཇུག་པའི་དུས་ན་",
            "ཡོད་པ་མ་བཞག་པར་གཏོགས་།",
            ""
        ],
        [
            "ཞི་ལྷག་སྒོམ་པའི་དུས་སུ་ཡང་",
            "བཟོད་བརྩོན་ཡོད་པ་ནི་མཉམ་པར་བཞག་པར་གཏོགས་པ་ཡིན་པས་",
            "དེ་གཉིས་ཀྱིས་དེ་དག་ཡོངས་སུ་བསྡུས་པའོ།། ",
            "བརྒྱད་པ་ཕར་ཕྱིན་རྣམས་ཀྱི་མི་མཐུན་ཕྱོགས་སྤོང་བ་ནི། ",
            "ཕྱིན་དྲུག་རེ་རེར་ཚིགས་བཅད་རེ་རེས་བསྟན་།",
            "དང་པོ་༼སྦྱིན་པའི་ཕར་ཕྱིན་གྱི་མི་མཐུན་ཕྱོགས་སྤོང་བ་༽ནི། ",
            "བྱང་ཆུབ་སེམས་དཔའི་སྦྱིན་པ་ནི། །",
            " མ་ཆགས་མི་ཆགས་ཆགས་པ་མེད།། ",
            "ཆགས་པ་ཉིད་ཀྱང་མ་ཡིན་ཏེ།། ",
            "མ་ཆགས་མི་ཆགས་ཆགས་པ་མེད།། ",
            "ཅེས་པས་བསྟན་།",
            ""
        ],
        [
            "བྱང་ཆུབ་སེམས་དཔའི་སྦྱིན་པ་ནི་",
            "མི་མཐུན་ཕྱོགས་བདུན་དང་བྲལ་བ་།",
            "གང་ཞེ་ན་ལོངས་སྤྱོད་ཀྱི་དངོས་པོ་ལ་",
            "ཆགས་ནས་གཏོང་མི་ཕོད་པ་ནི་",
            "མི་མཐུན་ཕྱོགས་ཡིན་ལ་དེ་སྤང་བས་",
            "ལོངས་སྤྱོད་ལ་མ་ཆགས་པའོ།།",
            "སློང་བ་འོང་ན་དེ་མ་ཐག་ཏུ་",
            "མི་སྦྱིན་པར་དུས་འགྱང་སྟེ་ཕྱི་བཤོལ་བྱེད་པ་",
            "སྤངས་པས་ཕྱི་བཤོལ་ལ་མི་ཆགས་པ་དང༌། ",
            "སྦྱིན་པ་འདི་ཙམ་བཏང་བས་ཆོག་ཅེས་སམ་",
            "གང་ཟག་འདི་ཙམ་ལ་སྦྱིན་ཞེས་སམ། ",
            "ཕྱོགས་འདིར་།",
            "དུས་འདི་ཙམ་ཞིག་ཏུ་སྦྱིན་ཞེས་",
            "ཕྱོགས་ལྷུང་རིས་ཆད་ལྟ་བུས་",
            "ཆོག་འཛིན་མེད་པར་དངོས་པོ་དང་",
            "ཡུལ་དུས་གང་ཟག་ཕྱོགས་ལྷུང་མེད་པར་",
            "བྱེད་པས་ཆོག་པར་འཛིན་པ་ལ་ཆགས་པ་མེད་པ་དང༌། ",
            "སྦྱིན་པ་བྱིན་པའི་ལན་ལ་རེ་བས་",
            "ཆགས་པ་ཉིད་ཀྱང་མ་ཡིན་ཏེ",
            "སྦྱིན་པ་བྱིན་པས་མ་འོངས་པ་ན་",
            "ལོངས་སྤྱོད་ཆེན་པོའི་རྣམ་སྨིན་འདོད་པ་ལ་མ་ཆགས་པ་དང༌། ",
            "མི་མཐུན་ཕྱོགས་སེར་སྣ་དང་",
            "ཆགས་པའི་བག་ཉལ་ལ་མི་ཆགས་པ་།",
            ""
        ],
        [
            "སེར་སྣས་བསླད་པ་ཅུང་ཟད་ཀྱང་",
            "མེད་པར་གཏོང་བའོ།།",
            "ཡིད་བྱེད་དང་རྣམ་རྟོག་གི་རྣམ་པར་",
            "གཡེང་བ་ལ་ཆགས་པ་མེད་པ་ནི་སྦྱིན་པ་ལ་སོགས་པ་ཉན་རང་གི་",
            "བྱང་ཆུབ་ཏུ་བསྔོ་བའི་ཡིད་བྱེད་དང༌། ",
            "འཁོར་གསུམ་དུ་དམིགས་པའི་རྣམ་པར་རྟོག་པ་སྤངས་པའོ།། ",
            "གཉིས་པ་༼ཚུལ་ཁྲིམས་ཕར་ཕྱིན་གྱི་མི་མཐུན་ཕྱོགས་སྤོང་བ་༽ནི། ",
            "བྱང་ཆུབ་སེམས་དཔའི་ཚུལ་ཁྲིམས་ནི། །",
            " མ་ཆགས་མི་ཆགས་ཆགས་པ་མེད།། ",
            "ཆགས་པ་ཉིད་ཀྱང་མ་ཡིན་ཏེ།། ",
            "མ་ཆགས་མི་ཆགས་ཆགས་པ་མེད།། ",
            "ཅེས་པས་བསྟན་།",
            ""
        ],
        [
            "དེ་བཞིན་དུ་བྱང་ཆུབ་སེམས་དཔའི་ཚུལ་ཁྲིམས་ནི། ",
            "འཆལ་ཚུལ་ལ་མ་།",
            "ཕྱི་བཤོལ་ལ་མི་།",
            "ཕྱོགས་རེའི་ཆོག་འཛིན་ལ་ཆགས་པ་།",
            "ཚུལ་ཁྲིམས་ཀྱིས་གཞན་གནོད་མ་བྱས་པ་སོགས་ཀྱི་",
            "ལན་དུ་རེ་བ་ལ་ཆགས་པ་ཉིད་ཀྱང་མ་ཡིན་།",
            "ཟག་བཅས་ཀྱི་རྣམ་སྨིན་ལ་མི་།",
            "ཉོན་མོངས་པའི་བག་ཉལ་ལ་མི་།",
            ""
        ],
        [
            "དམན་ལམ་ཡིད་བྱེད་དང་འཁོར་གསུམ་དངོས་ཞེན་གྱི་",
            "རྣམ་རྟོག་ལ་ཆགས་པ་མེད་པའོ།། ",
            "གསུམ་པ་༼བཟོད་པའི་ཕར་ཕྱིན་གྱི་",
            "མི་མཐུན་ཕྱོགས་སྤོང་བ་༽ནི། ",
            "བྱང་ཆུབ་སེམས་དཔའི་བཟོད་པ་ནི། །",
            " མ་ཆགས་མི་ཆགས་ཆགས་པ་མེད།། ",
            "ཆགས་པ་ཉིད་ཀྱང་མ་ཡིན་ཏེ།། ",
            "མ་ཆགས་མི་ཆགས་ཆགས་པ་མེད།། ",
            "ཅེས་པས་བསྟན་།",
            "བྱང་ཆུབ་སེམས་དཔའི་བཟོད་པ་ནི་",
            "ཞེ་སྡང་གིས་རྒྱུད་འཁྲུག་ནས་",
            ""
        ],
        [
            "གཞན་ལ་གནོད་པ་བྱེད་པ་ལ་མ་ཆགས་པ་དང༌། ",
            "དེ་མ་ཐག་ཏུ་བཟོད་པར་མི་བྱེད་པར་",
            "ཕྱི་བཤོལ་ལ་མི་ཆགས་པ་དང༌། ",
            "བཟོད་པ་ཉི་ཚེ་བ་ཅུང་ཟད་ཙམ་གྱིས་",
            "ཆོག་པར་འཛིན་པ་ལ་ཆགས་པ་མེད་པ་དང༌། ",
            "འདི་ལ་བཟོད་པར་བྱས་ན་",
            "ཚུར་རང་ལ་ལན་དུ་ཕན་འདོགས་པ་ལ་",
            "ཆགས་པ་ཉིད་ཀྱང་མ་ཡིན་ཏེ",
            "བཟོད་པ་བསྒོམས་ན་མ་འོངས་པར་གཟུགས་བྱད་བཟང་ཞིང་",
            "འཁོར་མང་པོར་འགྱུར་རོ་",
            "སྙམ་དུ་རྣམ་སྨིན་ལ་མ་ཆགས་པ་དང༌། ",
            "མི་མཐུན་ཕྱོགས་ཞེ་སྡང་གི་བག་ཉལ་ལ་མི་ཆགས་པ་དང༌། ",
            "ཡིད་བྱེད་དང་རྣམ་རྟོག་གི་གཡེང་བ་ལ་ཆགས་པ་མེད་པའོ།། ",
            "བཞི་པ་༼བརྩོན་འགྲུས་ཀྱི་ཕར་ཕྱིན་གྱི་མི་མཐུན་ཕྱོགས་སྤོང་བ་༽ནི། ",
            "བྱང་ཆུབ་སེམས་དཔའི་བརྩོན་འགྲུས་ནི། །",
            " མ་ཆགས་མི་ཆགས་ཆགས་པ་མེད།། ",
            "ཆགས་པ་ཉིད་ཀྱང་མ་ཡིན་ཏེ།།",
            ""
        ],
        [
            "མ་ཆགས་མི་ཆགས་ཆགས་པ་མེད།། ",
            "ཅེས་པས་བསྟན་།",
            "བྱང་ཆུབ་སེམས་དཔའི་བརྩོན་འགྲུས་ནི། ",
            "མི་མཐུན་ཕྱོགས་ལེ་ལོ་མངོན་གྱུར་ལ་མ་ཆགས་པ་དང༌། ",
            "དགེ་ཕྱོགས་ལ་མྱུར་དུ་མི་འཇུག་པར་",
            "ཕྱི་བཤོལ་ལ་མི་ཆགས་པ་དང༌། ",
            "བརྩོན་འགྲུས་ཉི་ཚེ་བས་ཆོག་པར་",
            "འཛིན་པ་ལ་ཆགས་པ་མེད་པ་དང༌། ",
            "གཞན་དོན་ལ་བརྩོན་པས་དེས་",
            "བདག་ལ་ཕན་འདོགས་པའི་ལན་ལ་",
            "ཆགས་པ་ཉིད་ཀྱང་མ་ཡིན་ཏེ",
            "མ་འོངས་པར་ལས་ཀྱི་མཐའ་རྣམས་",
            "འགྲུབ་པ་སོགས་རྣམ་སྨིན་ལ་མ་ཆགས་པ་དང༌། ",
            "མི་མཐུན་ཕྱོགས་ལེ་ལོའི་བག་ཉལ་ལ་མི་ཆགས་པ་དང༌། ",
            "དམན་ལམ་ཡིད་བྱེད་དང་འཁོར་གསུམ་རྣམ་པར་",
            "རྟོག་པ་ལ་ཆགས་པ་མེད་པའོ།། ",
            "ལྔ་པ་༼བསམ་གཏན་ཕར་ཕྱིན་གྱི་",
            "མི་མཐུན་ཕྱོགས་སྤོང་བ་༽ནི། ",
            "བྱང་ཆུབ་སེམས་དཔའི་བསམ་གཏན་ནི། །",
            " མ་ཆགས་མི་ཆགས་ཆགས་པ་མེད།། ",
            "ཆགས་པ་ཉིད་ཀྱང་མ་ཡིན་ཏེ།།",
            ""
        ],
        [
            "མ་ཆགས་མི་ཆགས་ཆགས་པ་མེད།། ",
            "ཅེས་པས་བསྟན་།",
            "བྱང་ཆུབ་སེམས་དཔའི་བསམ་གཏན་ནི་",
            "མི་མཐུན་ཕྱོགས་རྣམ་གཡེང་མངོན་གྱུར་ལ་མ་ཆགས་པ་དང༌། ",
            "ནམ་ཞིག་བསྒོམ་སྙམ་དུ་ཕྱི་བཤོལ་ལ་མི་ཆགས་པ་དང༌། ",
            "བསམ་གཏན་ཉི་ཚེ་བ་ཙམ་གྱིས་ཆོག་འཛིན་ལ་",
            "ཆགས་པ་མེད་པ་དང༌། ",
            "བསམ་གཏན་གྱིས་གཞན་ལ་",
            "ཕན་བཏགས་པའི་ལན་ལ་ཆགས་པ་ཉིད་ཀྱང་མ་ཡིན་ཏེ",
            "ལུས་ལ་ནད་མེད་པ་དང་ཁམས་གོང་མར་སྐྱེ་བའི་རྣམ་སྨིན་ལ་མ་ཆགས་པ་དང༌། ",
            "མི་མཐུན་ཕྱོགས་རྣམ་གཡེང་གི་བག་ཉལ་ལ་མི་ཆགས་པ་དང༌། ",
            "དམན་ལམ་ཡིད་བྱེད་དང་འཁོར་གསུམ་དུ་རྟོག་པའི་",
            "གཡེང་བ་ལ་ཆགས་པ་མེད་པའོ།། ",
            "དྲུག་པ་༼ཤེས་རབ་ཕར་ཕྱིན་གྱི་མི་མཐུན་ཕྱོགས་སྤོང་བ་༽ནི། ",
            "བྱང་ཆུབ་སེམས་དཔའི་ཤེས་རབ་ནི། །",
            " མ་ཆགས་མི་ཆགས་ཆགས་པ་མེད།།",
            ""
        ],
        [
            "ཆགས་པ་ཉིད་ཀྱང་མ་ཡིན་ཏེ།། ",
            "མ་ཆགས་མི་ཆགས་ཆགས་པ་མེད།། ",
            "ཅེས་པས་བསྟན་།",
            "བྱང་ཆུབ་སེམས་དཔའི་ཤེས་རབ་ནི། ",
            "རྟག་ཆད་ཀྱི་ལྟ་བ་སོགས་ཤེས་རབ་འཆལ་བ་མངོན་གྱུར་ལ་མ་ཆགས་པ་དང༌། ",
            "དགེ་བའི་བཤེས་གཉེན་བཀུར་སྟིས་བསྟེན་པ་དང་",
            "ཐོས་བསམ་སོགས་ལ་ཕྱི་བཤོལ་བྱེད་པ་ལ་མི་ཆགས་པ་དང༌། ",
            "ཤེས་རབ་ཅུང་ཟད་ཙམ་གྱིས་ཆོག་པར་འཛིན་པ་ལ་ཆགས་པ་མེད་པ་དང༌། ",
            "བདག་གིས་ཆོས་བཤད་པ་ན་",
            "གཞན་གྱིས་བདག་ལ་ཕན་འདོགས་སུ་རེ་བས་ལན་ལ་ཆགས་པ་ཉིད་ཀྱང་མ་ཡིན་ཏེ",
            "དེ་ལྟར་ཤེས་རབ་སྦྱངས་ན་མ་འོངས་པ་ན་",
            "མཁས་པར་འགྱུར་སྙམ་དུ་རྣམ་སྨིན་ལ་མ་ཆགས་པ་དང༌། ",
            "འཆལ་བའི་ཤེས་རབ་ཀྱི་བག་ལ་ཉལ་ལ་མི་ཆགས་པ་དང༌། ",
            "དམན་པའི་མྱང་འདས་སུ་བསྔོ་བ་དང་",
            "འཁོར་གསུམ་དངོས་ཞེན་གྱི་རྣམ་རྟོག་གི་གཡེང་བ་ལ་ཆགས་པ་མེད་པའོ།། ",
            "དགུ་པ་ཕ་རོལ་ཏུ་ཕྱིན་པ་རྣམས་ཀྱི་ཡོན་ཏན་བསྟན་པ་ལས། ",
            "དང་པོ་སྦྱིན་པའི་ཕར་ཕྱིན་རྒྱ་ཆེ་བ་དང༌། ",
            "ཟང་ཟིང་མེད་པ་དང༌། ",
            "དོན་ཆེ་བ་དང༌། ",
            "མི་ཟད་པའི་ཡོན་ཏན་བཞི་དང་ལྡན་པར་བསྟན་པ་ནི། ",
            "སངས་རྒྱས་སྲས་རྣམས་སློང་དང་འཕྲད་ན་",
            ""
        ],
        [
            "རང་གི་སྲོག་ཀྱང་རྟག་ཏུ་གཏོང༌།། ",
            "སྙིང་རྗེས་གཞན་ལས་ལན་ཀྱང་",
            "མི་རེ་འདོད་པའི་འབྲས་བུ་དོན་མི་གཉེར།། ",
            "སྦྱིན་པ་དེ་ཉིད་ཀྱིས་ཀྱང་",
            "སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད།། ",
            "སྦྱིན་པ་ཡེ་ཤེས་ཀྱིས་ཡོངས་ཟིན་པས་",
            "འཇིག་རྟེན་དག་ན་མི་ཟད་བཞག། ",
            "ཅེས་སངས་རྒྱས་ཀྱི་སྲས་བྱང་ཆུབ་སེམས་དཔའ་རྣམས་སློང་བ་པོ་",
            "དང་འཕྲད་ན་རང་གི་སྲོག་ཀྱང་",
            "གཏོང་ན་དངོས་པོ་གཞན་ལྟ་ཅི་སྨྲོས་སོ།།",
            "གཏོང་བ་དེ་ཡང་དུས་རེས་འགའ་བ་མ་ཡིན་པར་",
            "འཁོར་བའི་མཐའི་བར་དུ་རྟག་ཏུ་གཏོང་བ་ནི་",
            "སྦྱིན་པ་ཆེ་བའི་ཡོན་ཏན་ནོ།།",
            ""
        ],
        [
            "སྙིང་རྗེས་ཀུན་ནས་བསླངས་ཏེ་",
            "གཞན་ལ་ཕན་འདོད་ཁོ་ནས་སྦྱིན་པ་ཡིན་པས་",
            "གཞན་ལས་ཕན་བཏགས་པ་དེའི་ལན་ཀྱང་མི་རེ་།",
            "ཕྱི་མར་སྦྱིན་པ་དེའི་རྣམ་སྨིན་ཡིད་འོང་འདོད་པའི་",
            "འབྲས་བུའང་དོན་དུ་མི་གཉེར་བ་ནི་ཟང་ཟིང་མེད་པའོ།།",
            "སྦྱིན་པ་དེ་ཉིད་ཀྱིས་བསྡུས་ནས་ཀྱང་",
            "སྐྱེ་བོ་ཐམས་ཅད་རང་རང་མོས་པའི་",
            "བྱང་ཆུབ་གསུམ་ལ་བཀོད་པ་ནི་དོན་ཆེ་བའོ།།",
            "སྦྱིན་པ་དེ་ཉིད་འཁོར་གསུམ་མི་དམིགས་པའི་",
            "ཡེ་ཤེས་ཀྱིས་ཡོངས་སུ་ཟིན་པས་",
            "འཇིག་རྟེན་པ་ལྟར་འཁོར་བའི་འབྲས་བུ་སྨིན་ནས་",
            "ཟད་པ་དང་ཉན་རང་ལྟར་",
            "མྱང་འདས་ཐོབ་ནས་ཟད་པ་མིན་པར། ",
            "འཁོར་འདས་ཀྱི་མཐའ་ལ་མི་གནས་པའི་",
            "མྱ་ངན་ལས་འདས་པ་ཆེན་པོ་ཐོབ་སྟེ་",
            ""
        ],
        [
            "འཇིག་རྟེན་དག་ན་ཕྱི་མའི་མཐའི་བར་དུ་མི་ཟད་",
            "པར་བཞག་པ་ནི་མི་ཟད་པའི་ཡོན་ཏན་ནོ།། ",
            "གཉིས་པ་ཚུལ་ཁྲིམས་ཀྱི་ཕར་ཕྱིན་རྒྱ་ཆེ་བ་དང༌། ",
            "ཟང་ཟིང་མེད་པ་དང༌། ",
            "དོན་ཆེ་བ་དང༌། ",
            "མི་ཟད་པའི་ཡོན་ཏན་བཞི་དང་ལྡན་པར་བསྟན་པ་ནི། ",
            "སངས་རྒྱས་སྲས་རྣམས་སྡོམ་དང་བརྩོན་པའི་",
            "རང་བཞིན་ཚུལ་ཁྲིམས་གསུམ་རྟག་བླངས།། ",
            "མཐོ་རིས་མངོན་པར་མི་འདོད་",
            "ཡང་དག་ཐོབ་ཀྱང་དེ་ལ་ཆགས་མི་སྐྱེད།། ",
            "ཚུལ་ཁྲིམས་དེ་ཉིད་ཀྱིས་ཀྱང་",
            "སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད།། ",
            "ཚུལ་ཁྲིམས་ཡེ་ཤེས་ཀྱིས་ཡོངས་ཟིན་པས་",
            "འཇིག་རྟེན་དག་ན་མི་ཟད་བཞག། ",
            "ཅེས་པས་བསྟན་།",
            ""
        ],
        [
            "སངས་རྒྱས་སྲས་རྣམས་ཉེས་སྤྱོད་སྡོམ་པ་དང༌། ",
            "དགེ་ཆོས་སྡུད་པ་དང༌། ",
            "གཞན་དོན་ལ་བརྩོན་པའི་",
            "རང་བཞིན་ཅན་གྱི་ཚུལ་ཁྲིམས་གསུམ་པོ་མ་ཚང་བ་མེད་པ་དུས་རྟག་པ་སྟེ་",
            "བྱང་ཆུབ་ཆེན་པོ་འཐོབ་པའི་བར་དུ་",
            "ཡང་དག་པར་བླངས་པ་ནི་",
            "ཉན་ཐོས་སོགས་ལ་མེད་པའི་རྒྱ་ཆེ་བའི་ཡོན་ཏན་ནོ།།",
            "ཚུལ་ཁྲིམས་དེའི་འབྲས་བུ་མཐོ་རིས་མངོན་པར་",
            "མི་འདོད་ལ་མཐོ་རིས་ཡང་དག་པར་ཐོབ་ཀྱང་",
            "དེའི་བདེ་བ་ལ་ཆགས་པ་མི་སྐྱེད་པ་",
            "ཟང་ཟིང་མེད་པའི་ཡོན་ཏན་ནོ།།",
            "ཚུལ་ཁྲིམས་དེ་ཉིད་ཀྱིས་ཀྱང་",
            "སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད་པ་ནི་",
            "དོན་ཆེ་བའི་ཡོན་ཏན་ནོ།།",
            "ཚུལ་ཁྲིམས་དེ་རྣམ་པར་མི་རྟོག་པའི་ཡེ་ཤེས་ཀྱིས་ཡོངས་སུ་",
            "ཟིན་པས་འཇིག་རྟེན་དག་ན་ནམ་ཡང་",
            "མི་ཟད་པའི་གཏེར་དུ་བཞག་པ་ནི་",
            "མི་ཟད་པའི་ཡོན་ཏན་ནོ།། ",
            "གསུམ་པ་བཟོད་པའི་ཕར་ཕྱིན་རྒྱ་ཆེ་བ་དང༌། ",
            "ཟང་ཟིང་མེད་པ་དང༌། ",
            "དོན་ཆེ་བ་དང༌། ",
            "མི་ཟད་པའི་ཡོན་ཏན་བཞི་དང་ལྡན་པར་བསྟན་པ་ནི། ",
            "སངས་རྒྱས་སྲས་རྣམས་ཤིན་ཏུ་",
            "བྱ་དཀའ་དེ་བཞིན་མི་ཡི་གནོད་ཀུན་བཟོད། །",
            " མཐོ་རིས་གཉེར་དང་མི་ནུས་པས་",
            "མིན་འཇིགས་པས་མ་ཡིན་ཕན་ལྟས་མིན།། ",
            "བཟོད་པ་བླ་ན་མེད་པས་",
            "སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད།།",
            ""
        ],
        [
            "བཟོད་པ་ཡེ་ཤེས་ཀྱིས་ཡོངས་ཟིན་པས་",
            "འཇིག་རྟེན་དག་ན་མི་ཟད་བཞག། ",
            "ཅེས་པས་བསྟན་།",
            "རྒྱལ་བའི་སྲས་རྣམས་ཤིན་ཏུ་བྱ་དཀའ་བ་",
            "སེམས་ཅན་ཐམས་ཅད་སྨིན་པར་བྱ་བ་དང་",
            "བདག་ཉིད་ཀྱིས་སངས་རྒྱས་ཀྱི་ཆོས་རྫོགས་པར་བྱ་བའི་ཕྱིར་",
            "ཡུན་རིང་པོར་འཁོར་བར་སྐྱེ་བ་བསམ་བཞིན་འཛིན་ཞིང་",
            "ཚ་གྲང་བཀྲེས་སྐོམ་ལ་སོགས་པའི་སྡུག་བསྔལ་ལ་ཇི་མི་སྙམ་པ་དང༌། ",
            "དེ་བཞིན་མི་ཡི་གནོད་པ་ཀུན་བཟོད་པས་རྒྱ་ཆེ་བའོ།།",
            "བཟོད་པ་བསྒོམ་པ་དེ་ཡང་",
            "རང་གིས་མཐོ་རིས་ཀྱི་བདེ་བ་དོན་དུ་གཉེར་བ་མིན་།",
            "མངོན་པར་ཤེས་པའི་མཐུ་དང་ལྡན་པས་",
            "ཕ་རོལ་ལ་གནོད་ལན་བྱེད་པ་མ་ནུས་པས་མིན་ཞིང་",
            ""
        ],
        [
            "སེམས་ཅན་དེ་ལ་འཇིགས་པས་",
            "བཟོད་པ་མ་ཡིན་ཏེ་འཇིགས་པ་ལྔ་དང་བྲལ་བས་སོ།།",
            "ཚུར་རང་ལ་ཕན་པར་ལྟ་བས་",
            "མ་ཡིན་པས་ཟང་ཟིང་མེད་པའོ།།",
            "བཟོད་པ་བླ་ན་མེད་པས་སྐྱེ་བོ་ཐམས་ཅད་",
            "བྱང་ཆུབ་གསུམ་ལ་བཀོད་པ་ནི་དོན་ཆེ་བའོ།།",
            "བཟོད་པ་ཡེ་ཤེས་ཀྱིས་ཡོངས་སུ་ཟིན་པས་",
            "འཇིག་རྟེན་དག་ན་མི་ཟད་བཞག་པ་མི་ཟད་པའི་ཡོན་ཏན་ནོ།། ",
            "བཞི་པ་བརྩོན་འགྲུས་ཀྱི་ཕར་ཕྱིན་རྒྱ་ཆེ་བ་དང༌། ",
            "ཟང་ཟིང་མེད་པ་དང༌། ",
            "དོན་ཆེ་བ་དང༌། ",
            "མི་ཟད་པའི་ཡོན་ཏན་བཞི་དང་ལྡན་པར་བསྟན་པ་ནི། ",
            "རྒྱལ་བའི་སྲས་རྣམས་གོ་ཆ་སྦྱོར་བའི་",
            "བདག་ཉིད་བརྩོན་འགྲུས་དཔེ་མེད་བྱས།།",
            ""
        ],
        [
            "རང་དང་",
            "གཞན་གྱི་ཉོན་མོངས་ཚོགས་གཞོམ་བྱང་ཆུབ་དམ་པ་འཐོབ་པར་བྱེད།། ",
            "བརྩོན་འགྲུས་དེ་ཉིད་ཀྱིས་ཀྱང་",
            "སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད།། ",
            "བརྩོན་འགྲུས་ཡེ་ཤེས་ཀྱིས་ཡོངས་ཟིན་པས་",
            "འཇིག་རྟེན་དག་ན་མི་ཟད་བཞག། ",
            "ཅེས་པས་བསྟན་།",
            "རྒྱལ་བའི་སྲས་རྣམས་བསམ་པ་གོ་ཆ་དང་",
            "རྗེས་སུ་བསྒྲུབ་པའི་སྦྱོར་བའི་བདག་ཉིད་ཀྱི་བརྩོན་འགྲུས་ནི་",
            "ཉོན་མོངས་པ་དང་མ་འདྲེས་པས་",
            "འཇིག་རྟེན་པའི་བརྩོན་འགྲུས་ལས་འཕགས་ཤིང༌། ",
            "བདག་མེད་གཉིས་རྟོགས་པ་དང་",
            "རང་གཞན་དོན་གཉིས་སྒྲུབ་པས་",
            "ཉན་རང་གི་བརྩོན་འགྲུས་ལས་འཕགས་ཤིང༌། ",
            "ཕྱོགས་དང་",
            "དུས་ཀྱི་ཚད་དཔག་པར་དཀའ་བའི་བརྩོན་འགྲུས་ཡིན་པས་",
            "དཔེ་མེད་པ་རྩོམ་པར་བྱས་པ་ནི་རྒྱ་ཆེ་བའོ།།",
            "དེས་རང་དང་",
            "གཞན་གྱི་ཉོན་མོངས་པའི་ཚོགས་གཞོམ་པར་བྱས་ནས་",
            "བྱང་ཆུབ་དམ་པ་ཐོབ་པར་བྱེད་པ་ཟང་ཟིང་མེད་པའོ།།",
            ""
        ],
        [
            "བརྩོན་འགྲུས་དེ་ཉིད་ཀྱིས་ཀྱང་སྐྱེ་བོ་ཐམས་",
            "ཅད་བྱང་ཆུབ་གསུམ་ལ་བཀོད་པ་ནི་",
            "དོན་ཆེ་བའི་ཡོན་ཏན་ནོ།།",
            "བརྩོན་འགྲུས་ཡེ་ཤེས་ཀྱིས་ཡོངས་སུ་",
            "ཟིན་པས་འཇིག་རྟེན་དག་ན་",
            "མི་ཟད་བཞག་པ་མི་ཟད་པའི་ཡོན་ཏན་ནོ།། ",
            "ལྔ་པ་བསམ་གཏན་གྱི་ཕར་ཕྱིན་རྒྱ་ཆེ་བ་དང༌། ",
            "ཟང་ཟིང་མེད་པ་དང༌། ",
            "དོན་ཆེ་བ་དང༌། ",
            "མི་ཟད་པའི་ཡོན་ཏན་བཞི་དང་",
            "ལྡན་པར་བསྟན་པ་ནི། ",
            "རྒྱལ་བའི་སྲས་རྣམས་ཏིང་འཛིན་མང་ལྡན་",
            "བསམ་གཏན་རྣམ་པ་ཐམས་ཅད་བསྒྲུབས།། ",
            "བསམ་གཏན་བདེ་བ་ཕུལ་གྱིས་",
            "གནས་ཤིང་སྙིང་རྗེས་སྐྱེ་བ་དམན་ལ་བརྟེན།། ",
            "བསམ་གཏན་དེ་ཉིད་ཀྱིས་ཀྱང་",
            "སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད།། ",
            "བསམ་གཏན་ཡེ་ཤེས་ཀྱིས་ཡོངས་ཟིན་པས་",
            "འཇིག་རྟེན་དག་ན་མི་ཟད་།",
            ""
        ],
        [
            "ཅེས་པས་བསྟན་།",
            "རྒྱལ་བའི་སྲས་རྣམས་དཔའ་བར་འགྲོ་བ་ལ་སོགས་པའི་",
            "ཏིང་ངེ་འཛིན་རྣམ་པ་ཤིན་ཏུ་མང་པོ་དང་ལྡན་ཞིང་",
            "བསམ་གཏན་བཞི་སོགས་དང་",
            "རྣམ་ཐར་ཟད་པར་ཟིལ་གནོན་སོགས་ཀྱི་རྣམ་པ་",
            "ཐམས་ཅད་སྒྲུབ་པ་ནི་རྒྱ་ཆེ་བའོ།།",
            "བསམ་གཏན་གྱི་བདེ་བ་ཕུལ་དུ་བྱུང་བ་ཅན་གྱིས་",
            "གནས་ཤིང་",
            "དེ་ཡི་རོ་མི་མྱོང་བར་སྙིང་རྗེས་སྐྱེ་བ་དམན་པ་འདོད་པའི་ཁམས་སུ་",
            "སྐྱེ་བ་ལ་བརྟེན་པ་ནི་ཟང་ཟིང་མེད་པའོ།།",
            "བསམ་གཏན་དེ་ཉིད་ཀྱིས་ཀྱང་",
            "སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད་པ་དོན་ཆེ་བའོ།།",
            "བསམ་གཏན་ཡེ་ཤེས་ཀྱིས་ཡོངས་ཟིན་པས་",
            "འཇིག་རྟེན་དག་ན་མི་ཟད་བཞག་པ་མི་ཟད་པའི་ཡོན་ཏན་ནོ།།",
            ""
        ],
        [
            "དྲུག་པ་ཤེས་རབ་ཀྱི་ཕར་ཕྱིན་རྒྱ་ཆེ་བ་དང༌། ",
            "ཟང་ཟིང་མེད་པ་དང༌། ",
            "དོན་ཆེ་བ་དང༌། ",
            "མི་ཟད་པའི་ཡོན་ཏན་བཞི་དང་ལྡན་པར་བསྟན་པ་ནི། ",
            "རྒྱལ་བའི་སྲས་རྣམས་དེ་ཉིད་ཤེས་བྱ་གང་ཡིན་",
            "མཐའ་དག་རྣམ་ཀུན་ཤེས།། ",
            "མྱ་ངན་འདས་ལའང་བློ་ཡིས་",
            "ཆགས་རབ་མི་སྐྱེད་འཁོར་བར་སྨོས་ཅི་དགོས།། ",
            "ཡེ་ཤེས་དེ་ཉིད་ཀྱིས་ཀྱང་",
            "སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད།། ",
            "ཡེ་ཤེས་སེམས་ཅན་ཡོངས་སུ་གཟུང་བས་",
            "འཇིག་རྟེན་དག་ན་མི་ཟད་བཞག། ",
            "ཅེས་པས་བསྟན་།",
            "རྒྱལ་བའི་སྲས་རྣམས་དེ་ཁོ་ན་ཉིད་ཇི་ལྟ་བ་དང༌། ",
            "ཤེས་བྱ་གང་ཡིན་པ་ཇི་སྙེད་པ་",
            "མཐའ་དག་རྣམ་པ་ཀུན་ཏུ་",
            "ཤེས་པ་རྒྱ་ཆེ་བའི་ཡོན་ཏན་ནོ།།",
            ""
        ],
        [
            "མྱ་ངན་ལས་འདས་པ་ལའང་བློ་ཡི་",
            "ཆགས་པ་རབ་ཏུ་མི་སྐྱེད་ན་",
            "འཁོར་བར་སྨོས་ཅི་དགོས་ཏེ་",
            "འཁོར་འདས་ཀྱི་སྣང་བ་ཐམས་ཅད་",
            "ཀུན་རྫོབ་སྒྱུ་མ་ལྟ་བུ་དང༌། ",
            "དོན་དམ་མཉམ་པ་ཉིད་དུ་རྟོགས་པའི་ཕྱིར་རོ། །",
            "འདི་ནི་ཟང་ཟིང་མེད་པའི་ཡོན་ཏན་ནོ།།",
            "ཡེ་ཤེས་དེ་ཉིདཀྱིས་ཀྱང་སྐྱེ་བོ་",
            "ཐམས་ཅད་བྱང་ཆུབ་གསུམ་ལ་འགོད་པར་",
            "བྱེད་པ་ནི་དོན་ཆེ་བའི་ཡོན་ཏན་ནོ།།",
            "ཡེ་ཤེས་དེ་སྲིད་བཞིའི་མཐའ་ལ་",
            "མི་གནས་པ་ཡིན་པས་ངོ་བོ་ཉིད་ཀྱིས་",
            "སྙིང་རྗེ་ཆེན་པོ་དང་འདུ་འབྲལ་མེད་པར་",
            "གྱུར་པའི་ཕྱིར་སེམས་ཅན་ཡོངས་སུ་གཟུང་བས་",
            "འཇིག་རྟེན་དག་ན་ནམ་ཡང་མི་ཟད་པ་",
            "ཉིད་དུ་བཞག་པ་ནི་ནམ་ཡང་",
            "རྒྱུན་མི་ཆད་ཅིང་ཁྱབ་པས་",
            "མི་ཟད་པའི་ཡོན་ཏན་ནོ།། ",
            "རྒྱ་ཆེ་བ་དང་ཟང་ཟིང་མེད།།",
            ""
        ],
        [
            "དོན་ཆེ་བ་དང་མི་ཟད་པ། །",
            " སྦྱིན་ལ་སོགས་པ་ཐམས་ཅད་ཀྱི། །",
            " ཡོན་ཏན་བཞིར་ནི་ཤེས་པར་བྱ།། ",
            "ཞེས་པས་བསྟན་།",
            "དེ་ལྟར་རྒྱ་ཆེ་བ་དང་ཟང་ཟིང་མེད་པ་དང༌། ",
            "དོན་ཆེ་བ་དང༌། ",
            "མི་ཟད་པ་།",
            "སྦྱིན་པ་ལ་སོགས་པ་ཐམས་ཅད་ཀྱི་",
            "ཡོན་ཏན་བཞིར་ནི་ཤེས་པར་བྱའོ།། ",
            "བཅུ་པ་ལ་སླར་ཡང་ཕར་ཕྱིན་དྲུག་གི་",
            "ཡོན་ཏན་རྣམ་པར་དག་པས་",
            "ཁྱད་པར་དུ་འཕགས་ཚུལ་དང༌། ",
            "མཆོག་ཏུ་གྱུར་པའི་ཚུལ་བསྟན་པ་དང༌། ",
            "སྦྱིན་པའི་བསྔགས་པས་མཚོན་ནས་བསྟན་པ་དང༌། ",
            "བརྩོན་འགྲུས་ཀྱི་ཡོན་ཏན་བྱེ་བྲག་ཏུ་བཤད་པ་བཞི། ",
            "དང་པོ་ལ་དྲུག་ལས། ",
            "དང་པོ་སྦྱིན་པ་རྣམ་པར་དག་པའི་ཡོན་ཏན་ནི། ",
            "སློང་བ་མཐོང་རྫོགས་དགའ་བ་དང༌། །",
            " མི་དགའ་བ་དང་སྨོས་པ་ཡང༌། ། ",
            "སྦྱིན་པ་པོ་ནི་བརྩེར་ལྡན་པས། ། ",
            "ལྷག་པར་ལྡན་པས་རྟག་ཟིལ་གནོན། །",
            " ཞེས་པས་བསྟན་ཏེསློང་བ་པོ་དེས་གཏོང་བ་པོ་མཐོང་ན་",
            ""
        ],
        [
            "དགའ་བ་དང༌། མཐོང་ནས་",
            "རང་གིས་འདོད་པ་བཞིན་སྦྱིན་པ་རྫོགས་པར་བྱས་པའི་",
            "གནས་སྐབས་ན་དགའ་བ་དང༌། ",
            "གཏོང་བ་པོ་མ་མཐོང་བ་དང་",
            "སྦྱིན་པ་མ་རྫོགས་པའི་གནས་སྐབས་སུ་མི་དགའ་བ་དང༌། ",
            "གཏོང་ལྡན་མཐོང་བ་དང་",
            "དེས་རང་ལ་སྦྱིན་པ་བསམ་པ་ཡོངས་སུ་རྫོགས་པར་བྱེད་པ་ལ་",
            "རྟག་ཏུ་ཡིད་ཀྱིས་སྨོན་པ་དེ་ལྟ་བུ་ཡང༌། ",
            "སྦྱིན་པ་པོ་བྱང་ཆུབ་སེམས་དཔའ་སེམས་ཅན་རྣམས་ལ་",
            "བརྩེ་བར་ལྡན་པས་ནི། ",
            "སློང་བ་པོ་མཐོང་ཞིང་",
            "སྦྱིན་པ་རྫོགས་ན་",
            "དགའ་བ་དང་",
            "དེ་གཉིས་བྲལ་བ་ལ་མི་དགའ་བ་དང་",
            "སློང་བ་མཐོང་བ་དང་",
            "དེ་ལ་སྦྱིན་པ་རྫོགས་པར་བྱེད་པ་ལ་སྨོན་པ་",
            "དེ་གསུམ་སློང་བ་པོའི་དགའ་བ་སོགས་ལས་ལྷག་པར་ལྡན་པས་",
            "སློང་བ་པོའི་དེ་གསུམ་རྟག་ཏུ་ཟིལ་གྱིས་གནོན་ཏེ",
            "སློང་བ་པོས་སྦྱིན་པ་བྱེད་པ་དེ་མཐོང་བས་",
            "དགའ་བ་དེ་བས་",
            "ཆེས་ལྷག་པར་བྱང་ཆུབ་སེམས་དཔས་སློང་བ་པོ་",
            "མཐོང་བས་དགའ་བ་དང༌། ",
            "སློང་བ་པོས་སྦྱིན་པ་ཐོབ་ནས་",
            "བསམ་པ་ཡོངས་སུ་རྫོགས་པའི་དགའ་བ་དེ་ལས་",
            "བྱང་ཆུབ་སེམས་དཔས་དེ་ལ་",
            "གཏོང་བ་ཡོངས་སུ་རྫོགས་པའི་དགའ་བ་ལྷག་པར་ཆེ་བ་སོགས་ཡིན་པའི་ཕྱིར་",
            "བྱང་ཆུབ་སེམས་དཔའི་སྦྱིན་པ་རྣམ་པར་དག་པ་",
            "ཁྱད་པར་དུ་འཕགས་པ་ཡིན་ནོ།།",
            ""
        ],
        [
            "གཉིས་པ་ཚུལ་ཁྲིམས་རྣམ་པར་དག་པའི་ཡོན་ཏན་ནི། ",
            "བརྩེ་བས་སེམས་ཅན་རྣམས་ལ་ནི། །",
            " སྲོག་དང་ལོངས་སྤྱོད་ཆུང་མ་དག །",
            " རྟག་གཏོང་ཤིན་ཏུ་དགའ་བྱེད་པ། །",
            " དེ་སྤོང་ཇི་ལྟར་སྲུང་མི་འགྱུར།། ",
            "འཕགས་པ་མི་ལྟ་སེམས་སྙོམས་ཤིང༌། །",
            " མི་འཇིགས་བརྩེ་ཕྱིར་ཀུན་སྟེར་བ། །",
            " གཞན་ལ་གནོད་པར་བྱེད་པ་ཡི། །",
            " ལོག་པའི་ཚིག་ནི་ཇི་ལྟར་སྨྲ།། ",
            "སྙོམས་པར་ཕན་པ་འདོད་པས་བརྩེ་བ་ཅན། །",
            " གཞན་གྱི་སྡུག་བསྔལ་སྐྱེ་བས་ཤིན་ཏུ་འཇིགས།། ",
            "སེམས་ཅན་འདུལ་བ་ལ་ནི་སེམས་བརྩོན་པ། །",
            " ངག་གི་ཉེས་རྣམ་གསུམ་ལས་ཤིན་ཏུ་རིང༌། །",
            " ཐམས་ཅད་གཏོང་བ་སྙིང་རྗེ་ཅན། ། ",
            "རྟེན་འབྱུང་ཆོས་ལ་རབ་མཁས་པ། །",
            " དེ་ནི་ཡིད་ཀྱི་ཉོན་མོངས་ཀུན། །",
            " ཇི་ལྟ་བུར་ན་དང་དུ་ལེན།། ",
            "ཞེས་པས་བསྟན་།",
            "སྙིང་བརྩེ་བས་སེམས་ཅན་རྣམས་ལ་ནི་",
            "རང་གི་སྲོག་དང་ལོངས་སྤྱོད་དང་ཆུང་མ་དག་",
            "རྟག་ཏུ་གཏོང་བ་ལ་མི་དགའ་བ་",
            "ཅུང་ཟད་མེད་པར་ཤིན་ཏུ་དགའ་བར་",
            "བྱེད་པའི་བྱང་ཆུབ་སེམས་དཔའ་དེས། ",
            "རང་གི་དོན་དུ་གཞན་གྱི་སྲོག་གཅོད་པ་དང༌། ",
            "མ་བྱིན་པར་ལེན་པ་དང༌། ",
            "འདོད་པས་ལོག་པར་གཡེམ་པ་",
            "དེ་སྤོང་བ་ཇི་ལྟར་སྲུང་བར་མི་།",
            ""
        ],
        [
            "དེའི་ཕྱིར་ལུས་ཀྱི་",
            "མི་དགེ་བ་གསུམ་སྤོང་བའི་ཚུལ་ཁྲིམས་རྣམ་པར་དག་པ་དང་ལྡན་པ་ཡིན་ནོ།།",
            "བྱང་སེམས་འཕགས་པ་རང་གི་ལུས་དང་སྲོག་ལའང་མི་ལྟ་བ་དང༌། ",
            "སེམས་ཅན་ལ་སེམས་སྙོམས་ཤིང་",
            "འཇིགས་པ་ལྔ་དང་བྲལ་བས་",
            "རྒྱལ་པོའི་ཆད་པ་སོགས་ཀྱིས་མི་འཇིགས་པ་དང༌། ",
            "ལུས་ཅན་ཐམས་ཅད་ལ་སྙིང་བརྩེ་བའི་ཕྱིར་",
            "རང་ལ་བདོག་པ་ཀུན་སྟེར་བ་དེ་ཡིས་",
            "གཞན་ལ་བསླུ་ཞིང་གནོད་པར་བྱེད་པ་ཡིས་",
            "མི་བདེན་པ་ལོག་པའི་ཚིག་རྫུན་ནི་ཇི་ལྟར་སྨྲ་སྟེ་",
            "རྫུན་སྨྲ་བ་ནི་རང་གི་ལུས་དང་སྲོག་གི་ཕྱིར་སྨྲ་བའམ། ",
            "ཡང་ན་ཉེ་དུ་སོགས་འགའ་ཞིག་ལ་",
            "བྱམས་པས་དེའི་ཆེད་དུའམ། ",
            "དགྲ་སོགས་གཅིག་ལ་གནོད་པའི་ཕྱིར་",
            "སེམས་མི་སྙོམས་པའི་དབང་གིས་རྫུན་སྨྲ་།",
            "ཡང་ན་རྒྱལ་པོ་དང་རྐུན་པོ་སོགས་ཀྱི་འཇིགས་པས་རྫུན་སྨྲ་བ་དང༌། ",
            "ཡང་ན་རང་གི་ཆུང་མ་དང་",
            "ནོར་སོགས་འབྲལ་བར་དོགས་ནས་མི་བདེན་པ་སྨྲ་ན",
            "འང༌། ",
            "རྒྱུ་དེ་དག་བྱང་ཆུབ་སེམས་དཔའ་ལ་མེད་པའི་ཕྱིར་",
            "རྫུན་སྨྲ་བ་མི་སྲིད་དོ།།",
            "དེ་བཞིན་དུ་གཞན་སེམས་ཅན་ཀུན་ལ་སྙོམས་པར་",
            "ཕན་འདོགས་པར་འདོད་པའི་བརྩེ་བ་ཅན་ཡིན་པ་དང༌། ",
            "གང་ཟག་གཞན་གྱི་སྡུག་བསྔལ་སྐྱེ་བས་",
            "རང་ཉིད་ཤིན་ཏུ་འཇིགས་ཤིང་",
            "དེ་ལ་དེ་མི་འབྱུང་བར་འདོད་པ་དང༌། ",
            "སེམས་ཅན་རྣམས་ཀྱི་ཉོན་མོངས་འདུལ་བ་ལ་",
            "སེམས་རྩེ་གཅིག་ཏུ་བརྩོན་པ་ཡིན་པས་",
            "གོང་གི་རིམ་པ་བཞིན་ངག་གི་ཉེས་པ་མཛའ་བ་དང་",
            "མི་མཛའ་བའི་སེམས་མི་སྙོམས་པའི་དབང་གིས་ཕྲ་མ་སྨྲ་བ་དང༌། ",
            "གཞན་སྡུག་བསྔལ་བར་འདོད་པས་ཚིག་རྩུབ་མོ་དང༌། ",
            "ཉོན་མོངས་པ་འཕེལ་བའི་ངག་འཁྱལ་བ་ཡི་",
            "རྣམ་པ་གསུམ་ལས་ཤིན་ཏུ་རིང་དུ་གྱུར་པ་ཡིན་ནོ།།"
        ],
        [
            "བདོག་པ་ཐམས་ཅད་གཏོང་བ་དང་",
            "གཞན་ལ་སྙིང་རྗེ་ཆེན་པོ་ཅན། ",
            "རྟེན་ཅིང་འབྲེལ་བར་འབྱུང་བའི་ཆོས་ལ་",
            "རབ་ཏུ་མཁས་པ་དེ་ནི་ཡིད་ཀྱི་ཉོན་མོངས་པ། ",
            "བརྣབ་སེམས་དང་གནོད་སེམས་དང་",
            "ལོག་པར་ལྟ་བ་ལ་སོགས་པ་ཆགས་སྡང་",
            "རྨོངས་གསུམ་ལས་སྐྱེས་པ་ཀུན་ཇི་ལྟ་བུར་ན་",
            "དང་དུ་ལེན་རིགས་ཏེ་རང་གི་བདོག་པ་",
            "ཀུན་གཞན་ལ་གཏོང་བས་གཞན་གྱི་",
            "བདོག་པ་ལ་བརྣབ་སེམས་མི་རིགས་པ་",
            "སོགས་སུ་རིམ་པར་སྦྱར་ནས་ཤེས་པར་བྱའོ།། ",
            "གསུམ་པ་བཟོད་པ་རྣམ་པར་དག་པ་ནི། ",
            "བརྩེ་ལྡན་གང་ཚེ་གནོད་པ་བྱེད་པ་དང༌། །",
            " གཞན་ལ་ཕན་པའི་སྡུག་བསྔལ་ལ་རྟག་ཏུ། །",
            " ཕན་པའི་འདུ་ཤེས་དགའ་བ་རྙེད་གྱུར་པ། །",
            " དེ་ཡིས་གང་ལ་ཅི་ཞིག་བཟོད་པར་བྱ།། ",
            "ཞེས་པས་བསྟན་།",
            "བརྩེ་ལྡན་བྱང་ཆུབ་སེམས་དཔའ་ལ་",
            "གང་གི་ཚེ་གཞན་གྱིས་གནོད་པ་བྱེད་པ་དང༌། ",
            "གཞན་ལ་ཕན་པའི་ཕྱིར་རང་སྡུག་བསྔལ་བ་ལ་",
            "འདི་ནི་བྱང་ཆུབ་མཆོག་གི་རྒྱུ་བཟོད་པ་",
            "རྫོགས་པའི་ཐབས་ཡིན་ནོ་སྙམ་དུ་གནོད་བྱེད་དང་",
            "སྡུག་བསྔལ་གྱི་འདུ་ཤེས་མི་སྐྱེ་བར་",
            "ཕན་པར་བྱེད་པའི་མཆོག་དང་བདེ་བའི་",
            "འདུ་ཤེས་ཀྱི་དགའ་བ་རྙེད་པར་གྱུར་པ་",
            "བྱང་ཆུབ་སེམས་དཔའ་དེ་ཡིས་མི་བཟོད་པའི་",
            "ཡུལ་གང་ལ་བཟོད་པར་བྱ་དཀའ་བ་",
            "ཅི་ཞིག་བཟོད་པར་བྱ་སྟེ",
            "དེ་ལ་མི་བཟོད་པའི་འདུ་ཤེས་མེད་པས་",
            "ན་དཔེར་ན་ཉ་ཆུ་ལ་འཇུག་པ་དང་",
            "རི་དྭགས་མེའི་གཙང་སྒྲ་ཅན་མེ་ལ་",
            "འཇུག་པ་ལ་མི་བཟོད་པ་ཅི་ཡང་མེད་པ་ལྟ་བུའོ།།",
            ""
        ],
        [
            "བཞི་པ་བརྩོན་འགྲུས་རྣམ་པར་དག་པ་ནི། ",
            "གཞན་ལ་གཞན་གྱི་འདུ་ཤེས་བྲལ་བ་དང༌། །",
            " བདག་པས་ཆེས་ལྷག་གཞན་ལ་རྟག་བྱམས་དང༌། །",
            " དཀའ་བ་སྤྱོད་ཕྱིར་བརྩེ་བ་དང་བཅས་ལ། ",
            "བརྩོན་འགྲུས་དཀའ་བ་མིན་ལ་ཤིན་ཏུ་དཀའ།། ",
            "ཞེས་པས་བསྟན་།",
            "བྱང་ཆུབ་སེམས་དཔའ་རྣམས་ཀྱིས་",
            "གཞན་ལ་གཞན་གྱི་འདུ་ཤེས་དང་བྲལ་ཏེ་",
            "བདག་གཞན་མཉམ་པ་ཉིད་དུ་རྟོགས་པ་དང༌། ",
            "བདག་གིས་བདག་གཞན་མཉམ་པ་ཉིད་ཀྱི་དོན་རྟོགས་ཀྱང་",
            "དེ་ལྟར་མ་རྟོགས་པའི་སེམས་ཅན་གཞན་ལ་དམིགས་ནས་",
            "བདག་བས་ཆེས་ལྷག་པར་",
            "སེམས་ཅན་གཞན་ལ་རྟག་ཏུ་བྱམས་པ་དང༌། ",
            "སེམས་ཅན་རྣམས་ཀྱི་དོན་དུ་དཀའ་བ་དཔག་ཏུ་མེད་པ་སྤྱོད་ཕྱིར་",
            "བརྩེ་བ་ཆེན་པོ་དང་བཅས་པ་དེ་ལ་",
            "གཞན་དོན་དུ་བརྩོན་འགྲུས་རླབས་པོ་ཆེ་སྤྱོད་པ་",
            "དེ་ལྟ་བུ་དཀའ་བ་ཅུང་ཟད་མིན་ལ",
            ""
        ],
        [
            "བདག་པས་",
            "གཞན་གཅེས་ཀྱི་བློས་གཞན་དོན་དུ་དཀའ་བ་སྤྱོད་པ་འདི་ནི་",
            "གཞན་འཇིག་རྟེན་དང་",
            "ཉན་རང་རྣམས་ཀྱིས་བགྱི་བར་ཤིན་ཏུ་དཀའ་བ་ཡིན་ནོ།། ",
            "ལྔ་པ་བསམ་གཏན་རྣམ་པར་དག་པ་ནི། ",
            "གསུམ་གྱི་བསམ་གཏན་བདེ་བ་ཆུང༌།། ",
            "བདག་བདེ་ཞེན་པ་ཡོངས་ཉམས་འགྱུར།། ",
            "ཟད་འགྱུར་རྨོངས་དང་བཅས་པར་འདོད།། ",
            "བྱང་ཆུབ་སེམས་དཔའི་བཟློག་པའོ།། ",
            "ཞེས་པས་བསྟན་།",
            ""
        ],
        [
            "འཇིག་རྟེན་པ་དང་ཉན་ཐོས་དང་",
            "རང་རྒྱལ་གསུམ་གྱི་བསམ་གཏན་ནི་",
            "བྱང་ཆུབ་སེམས་དཔའི་བསམ་གཏན་ལ་ལྟོས་ན་",
            "བདེ་བ་ཆུང་བ་སྟེ་འཇིག་རྟེན་པའི་",
            "ཟག་བཅས་ཀྱི་བདེ་བ་དང༌། ",
            "ཉན་རང་གི་བསམ་གཏན་ཟག་པ་མེད་པས་",
            "རང་རྒྱུད་འབའ་ཞིག་ཚིམ་པར་བྱེད་ཀྱི་",
            "གཞན་ལ་སིམ་པར་མི་བྱེད་པའི་ཕྱིར་རོ། །",
            "འཇིག་རྟེན་པ་རྣམས་བདག་ཏུ་",
            "འཛིན་པའི་དབང་གིས་འཁོར་བའི་བདེ་བ་འདོད་པ་དང༌། ",
            "ཉན་རང་རྣམས་བདག་གཅིག་པུ་མྱང་འདས་ཀྱི་བདེ་བ་འདོད་པ་དང༌། ",
            "འཇིག་རྟེན་པ་རྣམས་འཁོར་བ་ལ་ཞེན་པ་དང༌། ",
            "ཉན་རང་རྣམས་ཞི་བ་ལ་ཞེན་པ་དང༌། ",
            "འཇིག་རྟེན་པའི་བསམ་གཏན་གྱི་བདེ་བ་ཡོངས་སུ་",
            "ཉམས་པར་འགྱུར་བ་དང༌། ",
            "ཉན་རང་གི་བསམ་གཏན་་ཕུང་པོ་ལྷག་མེད་དུ་ཟད་པར་འགྱུར་བ་དང༌། ",
            "འཇིག་རྟེན་པས་སྒྲིབ་པ་གཉིས་ཀ་མ་སྤངས་པ་དང༌། ",
            "ཉན་རང་གིས་ཤེས་སྒྲིབ་མ་སྤངས་པས་",
            "རྨོངས་པ་དང་བཅས་པར་འདོད་ལ",
            "བྱང་ཆུབ་སེམས་དཔའི་བསམ་གཏན་ནི་དེ་ལས་ལྡོག་པ་སྟེ་",
            "ཐེག་པ་ཆེན་པོའི་བསམ་གཏན་དཔག་ཏུ་མེད་པའི་",
            "བདེ་བ་རྒྱ་ཆེ་ཞིང་མང་བ་དང༌། ",
            "གཞན་དོན་དུ་ཞུགས་པ་དང༌། ",
            "རྣམ་པར་མི་རྟོག་པའི་ཡེ་ཤེས་ཀྱིས་སྲིད་ཞིར་ཞེན་པ་མེད་པ་དང༌། ",
            "ཚེ་རབས་ཐམས་ཅད་དུ་འབྱུང་བས་ཉམས་པ་མེད་པ་དང༌། ",
            "ཕུང་པོ་ལྷག་མེད་ཀྱི་དབྱིངས་སུ་ཡང་མི་ཟད་པ་དང༌། ",
            "སྒྲིབ་པ་གཉིས་ཀ་སྤོང་བས་",
            "མ་རྨོངས་པའི་ཁྱད་པར་དྲུག་དང་ལྡན་པའོ།། ",
            "དྲུག་པ་ཤེས་རབ་རྣམ་པར་དག་པའི་ཡོན་ཏན་ནི། ",
            "ཇི་ལྟར་མཚན་མོ་ལག་ནོམ་དང༌། ། ",
            "ཁེབས་སྒྲོན་དེ་བཞིན་ཤེས་པ་གསུམ། །",
            " སྙིང་རྗེ་ཅན་གྱི་ཤེས་པ་ནི། །",
            " ཉི་མའི་ཟེར་བཞིན་མཚུངས་པ་མེད།། ",
            "ཅེས་པས་བསྟན་།",
            ""
        ],
        [
            "དཔེ་ཇི་ལྟར་ན་",
            "འཇིག་རྟེན་པའི་ཐོས་བསམ་སྒོམ་པའི་ཤེས་རབ་ནི་",
            "མཚན་མོ་སྣང་བ་མེད་པར་དངོས་པོ་ལ་ལག་པས་",
            "ནོམ་ཞིང་ཉུག་སྟེ་བཙལ་བ་དང་འདྲ་བར་",
            "མི་རྟག་དང་",
            "སྡུག་བསྔལ་བ་སོགས་",
            "དངོས་པོའི་དེ་ཁོ་ན་ཉིད་མངོན་སུམ་དུ་མ་ཤེས་པར་",
            "རྗེས་སུ་དཔག་པའི་སྒོ་ནས་འཇལ་བ་ཙམ་མོ། །",
            "ཉན་རང་གི་ཤེས་རབ་ནི་ཁེབས་ཀྱི་ནང་གི་སྒྲོན་མེ་འདྲ་སྟེ",
            "སྒྲོམ་མམ་ཁང་བུའམ་ཕུག་ཏུ་མར་མེ་བཞག་ན་",
            "དེའི་ནང་ཙམ་ཞིག་གསལ་བ་བཞིན་དུ་",
            "རང་རྒྱུད་ཀྱི་ཕུང་པོ་ལྔ་ལ་",
            "གང་ཟག་གི་བདག་མེད་པ་ཙམ་རྟོགས་ནས་",
            "ཉོན་མོངས་པ་བསལ་བའི་ཤེས་རབ་ཙམ་མོ། །",
            "དེ་བཞིན་དུ་ཤེས་པ་གསུམ་པ་",
            "སྙིང་རྗེ་ཅན་བྱང་ཆུབ་སེམས་དཔའི་ཤེས་པ་ནི་",
            "ཉི་མའི་ཟེར་བཞིན་དུ་ཕྱོགས་ཐམས་ཅད་སྣང་བར་བྱེད་པས་",
            "མཚུངས་པ་མེད་པ་ཡིན་ཏེ",
            "ཇི་ལྟ་བ་བདག་མེད་གཉིས་ཡོངས་སུ་རྫོགས་པར་རྟོགས་པ་དང༌། ",
            "ཇི་སྙེད་པ་ཀུན་ཉོན་རྣམ་བྱང་གི་",
            "ཆོས་ཐམས་ཅད་མ་འདྲེས་པར་ཤེས་པས། ",
            "སྒྲིབ་པ་གཉིས་སྤོང་བ་དང་",
            "བདེན་པ་གཉིས་རྟོགས་པའི་ཕྱིར་རོ། །",
            " གཉིས་པ་",
            "ཕར་ཕྱིན་དྲུག་མཆོག་ཏུ་གྱུར་པའི་ཡོན་ཏན་བཤད་པ་ལས། ",
            "དང་པོ་སྦྱིན་པ་མཆོག་ཏུ་གྱུར་པའི་ཡོན་ཏན་ནི། ",
            "སྦྱིན་པ་རྟེན་དང་གཞི་དང་ནི། །",
            " རྒྱུ་མཚན་དང་ནི་ཡོངས་བསྔོ་དང༌། །",
            " རྒྱུ་དང་ཡེ་ཤེས་ཞིང་དག་དང༌། །",
            " གནས་ཀྱི་སྒོ་ནས་མཆོག་ཏུ་འདོད།། ",
            "ཅེས་པས་བསྟན་།",
            ""
        ],
        [
            "སྦྱིན་སོགས་ཕར་ཕྱིན་དྲུག་པོ་རེ་རེ་ཡང་",
            "མཆོག་རྣམ་པ་བརྒྱད་དང་ལྡན་པས་",
            "ན་མཆོག་ཏུ་གྱུར་པ་ཡིན་ནོ།།",
            "མཆོག་རྣམ་པ་བརྒྱད་ནི། ",
            "རྟེན་མཆོག་དང༌། ",
            "གཞིའམ་དངོས་པོ་མཆོག་དང༌། ",
            "རྒྱུ་མཚན་མཆོག་དང༌། ",
            "ཡོངས་བསྔོ་མཆོག་དང༌། ",
            "རྒྱུ་མཆོག་དང༌། ",
            "ཡེ་ཤེས་མཆོག་དང༌། ",
            "ཞིང་མཆོག་དང༌། ",
            "གནས་པ་མཆོག་།",
            "དེ་བརྒྱད་དང་ལྡན་པས་ན་ཕ་རོལ་ཏུ་ཕྱིན་པ་དང༌། ",
            "དམ་པ་དང༌། ",
            "མཆོག་གི་ཡོན་ཏན་ལྡན་པའོ།།",
            "དེ་ཡང་སྦྱིན་པ་ནི་སྦྱིན་པ་གཏོང་བ་",
            "པོ་སོ་སྐྱེ་དང་ཉན་རང་ལྟ་བུ་མ་ཡིན་གྱི་",
            "བྱང་ཆུབ་སེམས་དཔའ་ཡིན་པས་",
            "རྟེན་མཆོག་ཏུ་གྱུར་པའོ།།",
            "སྦྱིན་པར་བྱ་རྒྱུའི་གཞིའམ་དངོས་པོ་ནི་",
            "ཉན་ཐོས་པས་ཟས་གོས་སོགས་ཟང་ཟིང་གི་",
            "དངོས་པོ་ཅུང་ཟད་སྦྱིན་པ་དང༌། ",
            "ཆོས་ཉན་ཐོས་ཀྱི་སྡེ་སྣོད་སྦྱིན་པ། ",
            "ཚེ་འདིའི་གནོད་པ་ལ་སྐྱབས་ཀྱི་སྦྱིན་པ་",
            "ལྟ་བུ་ལས་མཆོག་ཏུ་གྱུར་པ་ཤིན་ཏུ་",
            "གཏང་བར་དཀའ་བའི་ལོངས་སྤྱོད་རྒྱ་ཆེན་པོ་དང༌། ",
            "མགོ་དང་ཡན་ལག་སོགས་གཏོང་བ་དང༌། ",
            "ཆོས་ཐེག་པ་ཆེན་པོ་སྐྱབས་སྲིད་ཞིའི་",
            "མཐའ་ལས་འདས་པའི་བྱང་ཆུབ་ཆེན་པོ་ལ་",
            "འགོད་པ་གཙོ་བོར་གྱུར་པའི་",
            "སྦྱིན་པ་ཚད་མེད་པ་བྱེད་པའོ།།",
            "རྒྱུ་མཚན་ནི་ཀུན་སློང་ཏེ་ཉན་ཐོས་ལྟར་",
            "འདོད་པའི་དད་པས་མ་ཡིན་ཏེ་",
            ""
        ],
        [
            "གཙོ་ཆེར་སེམས་ཅན་སྡུག་བསྔལ་བ་མཐོང་ནས་",
            "སྙིང་རྗེས་གཏོང་བ་དང་ནི་ཡོངས་སུ་",
            "བསྔོ་བ་མཆོག་ནི་སྦྱིན་པའི་",
            "འབྲས་བུ་ལྷ་མིའི་བདེ་འབྲས་ཀྱི་ཆེད་དང༌། ",
            "ཉན་རང་གི་བྱང་ཆུབ་ཀྱི་ཕྱིར་ཡོངས་སུ་མི་བསྔོ་ཞིང༌",
            "སེམས་ཅན་ཐམས་ཅད་ཀྱི་དོན་དུ་",
            "བླ་མེད་རྫོགས་པའི་བྱང་ཆུབ་འཐོབ་པའི་ཕྱིར་བསྔོ་བ་དང༌། ",
            "རྒྱུ་ནི་ཚེ་རབས་སྔ་མར་མ་ཆགས་པ་སོགས་",
            "དགེ་རྩ་གསུམ་གྱིས་ཟིན་པའི་སྦྱིན་པ་ལ་",
            "ཡང་དག་པར་གོམས་པའི་བག་ཆགས་ཀུན་གཞི་ལ་ཡོད་པའི་",
            "དབང་གིས་གང་དུ་སྐྱེས་ཀྱང་",
            "སྦྱིན་པའི་ཕར་ཕྱིན་ལ་བརྒྱུད་མར་འཇུག་པའོ།།",
            "འདི་ནི་ཉེར་ལེན་གྱི་རྒྱུ་ས་བོན་ལྟ་བུ་དང༌། ",
            "རྒྱུ་མཚན་ནམ་ཀུན་སློང་སྙིང་རྗེ་ནི་",
            "ལྷན་ཅིག་བྱེད་རྐྱེན་ཆུ་དང་ས་ལ་སོགས་པ་",
            "ལྟ་བུ་གྲོགས་ཡིན་ནོ།།",
            "ཡེ་ཤེས་མཆོག་སྦྱིན་པའི་",
            "འཁོར་གསུམ་མི་དམིགས་པ་རྣམ་པར་",
            "མི་རྟོག་པའི་ཡེ་ཤེས་ཀྱིས་ཟིན་པའོ།།",
            "ཞིང་ནི་ལྔ་།",
            ""
        ],
        [
            "བྲམ་ཟེ་དང་",
            "ཚོང་པ་སོགས་རང་ལ་ནོར་ཅུང་ཟད་ཡོད་ཀྱང་",
            "སློང་བར་བྱེད་པ་ནི་སློང་བའི་ཞིང་དང༌། ",
            "ནད་པ་སོགས་སྡུག་བསྔལ་བའི་།",
            "བཟའ་བ་དང་བགོ་བ་སོགས་དང་བྲལ་བ་མགོན་མེད་པའི་།",
            "ཟང་ཟིང་བསྒྲུབ་པའི་ཕྱིར་སྡིག་པ་སྤྱོད་པ་ལོག་པར་སྤྱོད་པའི་།",
            "ཚུལ་ཁྲིམས་དང་",
            "ཤེས་རབ་སོགས་ཀྱི་ཡོན་ཏན་དང་ལྡན་པ་",
            "ཡོན་ཏན་གྱི་ཞིང་ཞེས་བཤད་།",
            "ཉན་ཐོས་དང་",
            "འཇིག་རྟེན་པའི་ཚུལ་ལུགས་ཀྱིས་",
            "ཡོན་ཏན་གྱི་ཞིང་གཙོ་བོར་བྱེད་ཀྱང་",
            "བྱང་ཆུབ་སེམས་དཔའ་རྣམས་སྙིང་རྗེའི་དབང་གིས་",
            "སྡུག་བསྔལ་གྱི་ཞིང་གཙོ་བོར་བྱེད་ཅིང༌། ",
            "སྡུག་བསྔལ་བསལ་བ་དང༌། ",
            "ལྷག་པར་སྡུག་བསྔལ་གྱི་རྒྱུ་ལས་བཟློག་པའི་ཆེད་དུ་སྦྱིན་ཞིང༌",
            "ཡོན་ཏན་གྱི་ཞིང་སོགས་ལའང་ཇི་ལྟར་རིགས་པར་སྦྱིན་ནོ།།",
            ""
        ],
        [
            "སྡུག་བསྔལ་གྱི་ཞིང་ནི། ",
            "ཇི་ཙམ་དུ་དམན་ཞིང་སྡུག་བསྔལ་",
            "ཆེ་བ་དེ་ཙམ་དུ་སྦྱིན་ཡུལ་མཆོག་།",
            "མི་ཕྱུག་པོ་མང་པོར་སྦྱིན་པ་བས་དབུལ་པོ་དང༌། ",
            "དབུལ་པོ་ལས་ཀྱང་ཤིན་ཏུ་ཉམ་ཐག་པ་དང༌། ",
            "དེ་ལས་ཡི་དྭགས་དང༌། ",
            "དེ་ལས་འཇུར་གེགས་ཀྱི་ཡི་དྭགས་ལ་",
            "སྦྱིན་པ་ཕན་ཡོན་ཆེས་ཆེ་བ་ལྟ་བུའོ།།",
            "ཡོན་ཏན་གྱི་ཞིང་ནི། ",
            "ཅི་ཙམ་མཐོ་བ་དེ་ཙམ་དུ་ཕན་ཡོན་ཆེ་སྟེ་",
            "གང་ཟག་ཕལ་བ་ཚད་མེད་པ་ལས་",
            "ཚུལ་ཁྲིམས་དང་ལྡན་པ་དང༌། ",
            "ཉན་རང་བྱང་སེམས་སངས་རྒྱས་ཀྱི་",
            "བར་དུ་ཞིང་ཁྱད་པར་འཕགས་པ་ལྟ་བུའོ།།",
            "དེ་ལྟར་རང་དོན་ལས་གཞན་དོན་",
            "གཙོ་བོར་བྱེད་པའི་བྱང་སེམས་རྣམས་ཀྱིས་",
            "སྦྱིན་པའི་ཞིང་སྡུག་བསྔལ་རྒྱུ་འབྲས་ཅན་ལ་",
            "ལྷག་པར་སྟེར་བ་ནི་ཞིང་གི་སྒོ་ནས་",
            "མཆོག་ཏུ་གྱུར་པའི་ཁྱད་པར་དག་དང༌། ",
            "གནས་ཀྱི་སྒོ་ནས་ཞེས་པའི་གནས་ནི་",
            "གང་ལ་གནས་ནས་གཏོང་བའི་གནས་།",
            "འདི་ལ་མོས་པ་དང་གནས་པ་དང༌། ",
            "ཡིད་ལ་བྱེད་པ་ལ་གནས་པ་དང༌། ",
            "ཏིང་ངེ་འཛིན་ལ་གནས་པ་གསུམ་ནི་",
            "གོང་དུ་ཆོས་འཚོལ་གྱི་སྐབས་ཀྱི་དེ་གསུམ་དང་འདྲ་སྟེ",
            ""
        ],
        [
            "མོས་པ་ཡིད་བྱེད་ནི་",
            "ཕར་ཕྱིན་བརྩོན་པའི་ཐེག་ཆེན་གྱི་ཆོས་ལ་",
            "དེ་བཞིན་དུ་ཡིད་ཆེས་པའོ།།",
            "ཡིད་ལ་བྱེད་པ་ནི་སྦྱིན་པ་སོགས་",
            "དེ་དང་",
            "དེ་ནི་",
            "སྔར་གྱི་སྦྱིན་པ་ལེགས་སོ་སྙམ་དུ་རོ་མྱང་བ། ",
            "གཞན་གྱི་སྦྱིན་པ་ལ་རྗེས་སུ་ཡི་རངས་བ། ",
            "རང་གཞན་གྱི་མ་འོངས་པའི་སྦྱིན་པ་ལ་",
            "མངོན་པར་དགའ་བའོ།།",
            "ཏིང་ངེ་འཛིན་ནི་ནམ་མཁའ་མཛོད་ལ་སོགས་པ་ལ་",
            "དབང་འབྱོར་བའི་སྒོ་ནས་",
            "སྦྱིན་པ་དང་",
            "སངས་རྒྱས་ཀྱི་སར་སྐུ་གསུམ་བརྙེས་ནས་",
            "གཞན་དོན་དུ་དབང་འབྱོར་བའོ།།",
            "དེ་ལྟར་རྟེན་ལ་སོགས་པ་རྣམ་པ་བརྒྱད་ཀྱི་སྒོ་ནས་",
            "བྱང་ཆུབ་སེམས་དཔའི་སྦྱིན་པ་ནི་",
            "འཇིག་རྟེན་པ་དང་",
            "ཉན་རང་གི་སྦྱིན་པ་ལས་མཆོག་ཏུ་འདོད་དོ།།",
            "དེ་བཞིན་དུ་ཚུལ་ཁྲིམས་ནས་",
            "ཤེས་རབ་ཀྱི་བར་དུ་",
            "དངོས་པོ་སོ་སོའི་དབྱེ་བ་དང༌། ",
            "ཞིང་ཐེག་ཆེན་གྱི་ཆོས་ལ་དམིགས་ནས་",
            "གཞན་དེར་འགོད་པ་མཆོག་ཡིན་གྱི་",
            "ཉན་རང་ལ་འགོད་པ་ནི་",
            "དེ་ལྟ་མ་ཡིན་པ་གཉིས་མ་གཏོགས་པ་",
            "གཞན་དྲུག་ལ་ཁྱད་མེད་པར་ཤེས་པར་བྱ་སྟེ",
            ""
        ],
        [
            "གཉིས་པ་ཚུལ་ཁྲིམས་མཆོག་ཏུ་གྱུར་པའི་ཡོན་ཏན་ནི། ",
            "ཚུལ་ཁྲིམས་རྟེན་དང་གཞི་དང་ནི། ། ",
            "རྒྱུ་མཚན་དང་ནི་ཡོངས་བསྔོ་དང༌། །",
            " རྒྱུ་དང་ཡེ་ཤེས་ཞིང་དག་དང༌། ། ",
            "གནས་ཀྱི་སྒོ་ནས་མཆོག་ཏུ་འདོད།། ",
            "ཅེས་པས་བསྟན་།",
            "ཚུལ་ཁྲིམས་ནི་རྟེན་བྱང་ཆུབ་སེམས་དཔས་བསྲུང་བ་དང༌། ",
            "གཞི་ནི་དངོས་པོ་བྱང་ཆུབ་སེམས་དཔའི་",
            "ཉེས་སྤྱོད་སྡོམ་པ་དགེ་བ་ཆོས་སྡུད་སེམས་ཅན་དོན་བྱེད་གསུམ་དང་ནི། ",
            "རྒྱུ་མཚན་སེམས་ཅན་ལ་སྙིང་རྗེ་དང་ནི་",
            "བླ་མེད་བྱང་ཆུབ་ཏུ་ཡོངས་སུ་བསྔོ་བ་དང༌། ",
            "རྒྱུ་ཚེ་རབས་སྔ་མར་ཚུལ་ཁྲིམས་གོམས་པ་དང༌། ",
            "ཡེ་ཤེས་རྣམ་པར་མི་རྟོག་པས་ཟིན་པ་དང༌། ",
            "ཞིང་ནི་ཐེག་པ་ཆེན་པོའི་ཆོས་ལ་དམིགས་ནས་",
            "སེམས་ཅན་རྣམས་དེ་ལ་འགོད་པ་དག་དང༌། ",
            "གནས་གསུམ་པོ་མོས་པ་དང་",
            "ཡིད་བྱེད་དང་ཏིང་ངེ་འཛིན་གྱི་སྒོ་ནས་",
            "ཚུལ་ཁྲིམས་སྲུང་བའོ།། ",
            "གསུམ་པ་བཟོད་པ་མཆོག་ཏུ་གྱུར་པའི་ཡོན་ཏན་ནི། ",
            "བཟོད་པ་རྟེན་དང་གཞི་དང་ནི། ། ",
            "རྒྱུ་མཚན་དང་ནི་ཡོངས་བསྔོ་དང༌། །",
            " རྒྱུ་དང་ཡེ་ཤེས་ཞིང་དག་དང༌། །",
            " གནས་ཀྱི་སྒོ་ནས་མཆོག་ཏུ་འདོད།། ",
            "ཅེས་པས་བསྟན་།",
            ""
        ],
        [
            "བཟོད་པའི་གཞི་ནི་",
            "གནོད་པ་ཉམས་སུ་ལེན་པའི་བཟོད་པ། ",
            "སྡུག་བསྔལ་ལ་ཅི་མི་སྙམ་པའི་བཟོད་པ། ",
            "ཆོས་ལ་ངེས་པར་སེམས་པའི་བཟོད་པའོ།།",
            "གཞན་སྔ་མ་བཞིན་དུ་ཤེས་པར་བྱས་ནས་",
            "བཟོད་པ་རྟེན་དང་གཞི་དང་ནི། །",
            "རྒྱུ་མཚན་དང་ནི་ཡོངས་བསྔོ་དང༌། །",
            "རྒྱུ་དང་ཡེ་ཤེས་ཞིང་དག་དང༌། །",
            "གནས་ཀྱི་སྒོ་ནས་མཆོག་ཏུ་འདོད།། ",
            "བཞི་པ་བརྩོན་འགྲུས་མཆོག་ཏུ་གྱུར་པའི་ཡོན་ཏན་ནི། ",
            "བརྩོན་འགྲུས་རྟེན་དང་གཞི་དང་ནི། །",
            " རྒྱུ་མཚན་དང་ནི་ཡོངས་བསྔོ་དང༌། །",
            " རྒྱུ་དང་ཡེ་ཤེས་ཞིང་དག་དང༌། ། ",
            "གནས་ཀྱི་སྒོ་ནས་མཆོག་ཏུ་འདོད།། ",
            "ཅེས་པས་བསྟན་།",
            "བརྩོན་འགྲུས་ཀྱི་གཞི་ནི། ",
            "གོ་ཆའི་བརྩོན་འགྲུས་དང༌། ",
            "སྦྱོར་བའི་བརྩོན་འགྲུས་དང༌། ",
            "སེམས་ཅན་དོན་བྱེད་ཀྱི་བརྩོན་འགྲུས་སོ།།",
            ""
        ],
        [
            "བརྩོན་འགྲུས་རྟེན་དང་གཞི་དང་ནི། །",
            "རྒྱུ་མཚན་དང་ནི་ཡོངས་བསྔོ་དང༌། །",
            "རྒྱུ་དང་ཡེ་ཤེས་ཞིང་དག་དང༌། །",
            "གནས་ཀྱི་སྒོ་ནས་མཆོག་ཏུ་འདོད།། ",
            "ལྔ་པ་བསམ་གཏན་མཆོག་ཏུ་གྱུར་པའི་ཡོན་ཏན་ནི། ",
            "བསམ་གཏན་རྟེན་དང་གཞི་དང་ནི། །",
            " རྒྱུ་མཚན་དང་ནི་ཡོངས་བསྔོ་དང༌། །",
            " རྒྱུ་དང་ཡེ་ཤེས་ཞིང་དག་དང༌། །",
            " གནས་ཀྱི་སྒོ་ནས་མཆོག་ཏུ་འདོད།། ",
            "ཅེས་པས་བསྟན་།",
            "བསམ་གཏན་གྱི་གཞི་ནི། ",
            "མཐོང་ཆོས་བདེར་གནས་ཀྱི་བསམ་གཏན། ",
            "མངོན་པར་ཤེས་པ་སྒྲུབ་པའི་བསམ་གཏན། ",
            "སེམས་ཅན་དོན་བྱེད་ཀྱི་བསམ་གཏན་གསུམ་ཡིན་།",
            "བསམ་གཏན་རྟེན་དང་གཞི་དང་ནི། །",
            "རྒྱུ་མཚན་དང་ནི་ཡོངས་བསྔོ་དང༌། །",
            "རྒྱུ་དང་ཡེ་ཤེས་ཞིང་དག་དང༌། །",
            "གནས་ཀྱི་སྒོ་ནས་མཆོག་ཏུ་འདོད།། ",
            "དྲུག་པ་ཤེས་རབ་མཆོག་ཏུ་གྱུར་པའི་ཡོན་ཏན་ནི། ",
            "ཤེས་རབ་རྟེན་དང་གཞི་དང་ནི། །",
            " རྒྱུ་མཚན་དང་ནི་ཡོངས་བསྔོ་དང༌། །",
            " རྒྱུ་དང་ཡེ་ཤེས་ཞིང་དག་དང༌། །",
            " གནས་ཀྱི་སྒོ་ནས་མཆོག་ཏུ་འདོད།།",
            ""
        ],
        [
            "ཅེས་གསུངས་།",
            "ཤེས་རབ་ཀྱི་གཞི་ནི་ཀུན་རྫོབ་བདེན་པ་ཤེས་པའི་ཤེས་རབ། ",
            "དོན་དམ་བདེན་པ་ཤེས་པའི་ཤེས་རབ། ",
            "སེམས་ཅན་གྱི་དོན་སྒྲུབ་པར་ཤེས་པའི་ཤེས་རབ་གསུམ་མོ། །",
            "ཤེས་རབ་རྟེན་དང་གཞི་དང་ནི། །",
            "རྒྱུ་མཚན་དང་ནི་ཡོངས་བསྔོ་དང༌། །",
            "རྒྱུ་དང་ཡེ་ཤེས་ཞིང་དག་དང༌། །",
            "གནས་ཀྱི་སྒོ་ནས་མཆོག་ཏུ་འདོད།།",
            "ཅེས་སོ།།",
            "གཞིའམ་དངོས་པོའི་ནང་ནས་ཀྱང་",
            "མཆོག་ཏུ་གྱུར་པ་ནི་",
            "དམན་འབྲིང་ཆེན་པོའི་ཚུལ་གྱིས་",
            "མཆོག་ཏུ་གྱུར་པ་ཤེས་པར་བྱའོ།། ",
            "གསུམ་པ་",
            "སྦྱིན་པའི་བསྔགས་པས་མཚོན་ནས་བསྟན་པ་ནི། ",
            "བྱང་ཆུབ་སེམས་དཔའི་སྦྱིན་པ་ནི། །",
            " སེམས་ཅན་གཅིག་བདེ་བསྐལ་མང་དུ། །",
            " གནོད་པ་བྱེད་ཀྱང་དགའ་འགྱུར་ན། ",
            "དེ་ལས་བཟློག་པ་སྨོས་ཅི་དགོས།།",
            ""
        ],
        [
            "ལུས་ཅན་རྣམས་ནི་གང་ཕྱིར་ནོར་འདོད་པ། །",
            " བརྟན་རྣམས་དེ་ཉིད་ལུས་ཅན་རྣམས་ལ་གཏོང༌།། ",
            "སྐྱེ་བོ་རྣམས་ནི་ལུས་ཕྱིར་ནོར་འདོད་དེ།། ",
            "དེ་ཉིད་བརྟན་རྣམས་བརྒྱ་ཕྲག་རྣམས་སུ་གཏོང༌།། ",
            "གང་ཚེ་ལུས་ཉིད་གཏོང་ཡང་ཡིད་སྡུག་མི་བསྔལ་བ། །",
            " དེ་ཚེ་རྫས་ངན་ལྟ་ལ་སྨོས་ཀྱང་ཅི་ཞིག་དགོས།། ",
            "དེ་འདིའི་འཇིག་རྟེན་འདས་པ་དེ་དེས་དགའ་འགྱུར་བ། །",
            " གང་ཡིན་དེ་ནི་དེ་ཡི་ཡང་ནི་བླ་མ་ཡིན།། ",
            "ཇི་ལྟར་བློ་ལྡན་འདི་ནི་ཀུན་གཏོང་བས། །",
            " དོན་གཉེར་སྐྱེ་བོ་དགའ་བས་དགའ་བ་ལྟར། །",
            " དེ་ལྟར་སློང་མོ་བ་དག་བླང་བྱ་བ། །",
            " འདོད་དགུ་ཐོབ་པ་བདག་གིས་དགར་མི་འགྱུར།།",
            ""
        ],
        [
            "བློ་ཅན་བདོག་རྒུ་བཏང་བས་ནོར་མེད་པ། ། ",
            "བདག་ཉིད་ནོར་ལྡན་སེམས་པ་ཇི་ལྟ་བར། །",
            " སློང་བ་ལོངས་སྤྱོད་ཀུན་རྫོགས་བདག་ཉིད་ནི། །",
            " དེ་ལྟར་ནོར་དང་ལྡན་པར་མི་སེམས་སོ།། ",
            "ཇི་ལྟར་བློ་ལྡན་འདི་ནི་སྦྱིན་པ་བཟང་པོས་ཚུལ་བཞིན་དུ། །",
            " དོན་གཉེར་ཚིམ་བྱས་དེ་",
            "ལ་ཕན་ཆེན་འདོགས་པར་སེམས་པ་ལྟར། །",
            " དེ་བཞིན་སློང་མོ་བ་དག་ཤིན་ཏུ་ནོར་མང་ཐོབ་ནས་ནི། །",
            " སྦྱིན་པ་པོ་ལ་རྙེད་པའི་རྒྱུ་ཡིས་དྲིན་དུ་མི་བརྩིའོ། །",
            " ལམ་ཁའི་འབྲས་མཆོག་ལྡན་པའི་",
            "ཤིང་ལས་ལོངས་སྤྱོད་ཇི་ལྟ་བར། །",
            " ལུས་ཅན་རྣམས་ཀྱིས་གང་གི་ནོར་རྫས་རྒྱ་ཆེར་བླངས་ནས་ནི། །",
            " བདག་ཉིད་དོགས་དང་བྲལ་བར་རང་ཉམས་སྤྱོད་པར་བྱེད་པ་ལ།། ",
            "བཏང་དགའ་ལོངས་སྤྱོད་ཅན་",
            "དེ་བྱང་ཆུབ་སེམས་དཔའ་ལས་གཞན་མིན།།",
            ""
        ],
        [
            "ཞེས་ཚིགས་བཅད་བདུན་གྱིས་བསྟན་།",
            "བྱང་ཆུབ་སེམས་དཔའི་སྦྱིན་པ་གཏོང་བ་ནི་",
            "གལ་ཏེ་སེམས་ཅན་གཅིག་གི་བདེ་བའི་",
            "སླད་དུ་བདག་གི་བདོག་པ་ཐམས་ཅད་",
            "བཏང་བས་བདག་ཉིད་ལ་བསྐལ་པ་",
            "མང་པོའི་བར་དུ་བྲེལ་བ་དང་ཕོངས་པའི་",
            "སྡུག་བསྔལ་གྱིས་གནོད་པ་བྱེད་ཀྱང་སེམས་",
            "མི་དགའ་བ་མེད་པར་ཤིན་ཏུ་དགའ་བར་འགྱུར་ན",
            "དེ་ལས་བཟློག་སྟེ་ཆོས་དང་ཟང་ཟིང་བཏང་བས་",
            "སེམས་ཅན་མང་པོ་ལ་ཕན་པ་དང་བདེ་བར་འགྱུར་།",
            "བདག་ཉིད་ཀྱང་ཡུན་དུ་ཕན་པ་དང་",
            "བདེ་བར་འགྱུར་བ་ལ་ཐུགས་དགྱེས་པ་",
            "སྨོས་ཅི་དགོས་ཏེ་འདི་ལྟ་བུ་ནི་",
            "སེམས་ཅན་ལ་སྙིང་བརྩེ་བའི་དབང་གིས་ཡིན་ནོ།།",
            "ལུས་ཅན་རྣམས་ནི་གང་ཕངས་པ་དང་",
            "གང་གཅེས་པ་གང་གི་ཕྱིར་ནོར་འདོད་པས་",
            "བཙལ་ཅིང་གཅེས་སྤྲས་ཀྱིས་འཆང་བར་བྱེད་ཀྱང༌། ",
            "བརྟན་པ་བྱང་ཆུབ་སེམས་དཔའ་རྣམས་ནི་",
            "གང་གཅེས་པ་དང་ཕངས་པའི་དངོས་པོ་",
            "དེ་ཉིད་ལུས་ཅན་རྣམས་ལ་ཕར་གཏོང་བར་",
            "བྱེད་ཀྱི་རང་གིས་འཆང་བར་མི་མཛད་པ་ནི་",
            "མ་ཆགས་པའི་ཡོན་ཏན་ཡིན་ནོ།།",
            "སྐྱེ་བོ་རྣམས་ནི་ལུས་དང་སྲོག་གི་ཕྱིར་ནོར་",
            "འདོད་ནས་འཚོལ་ཞིང་གསོག་པར་བྱེད་།",
            ""
        ],
        [
            "ལུས་དེ་ཉིད་བརྟན་པ་བྱང་སེམས་རྣམས་ཀྱིས་ནི་",
            "ལན་བརྒྱ་ཕྲག་རྣམས་སུ་གཞན་ལ་གཏོང་བར་མཛད་དོ།།",
            "གང་ཚེ་རང་གི་ལུས་དང་",
            "སྲོག་ཉིད་གཏོང་ཡང་",
            "ཡིད་སྡུག་མི་བསྔལ་བ་དེ་ཡི་ཚེ་ལུས་ལ་ལྟོས་ན་",
            "གཏང་སླ་བ་རྫས་ངན་ཕྱི་རོལ་གྱི་དངོས་པོ་ལྟ་བུ་གཏོང་ཞིང་",
            "མི་སྐྱོ་བ་སྨོས་ཀྱང་ཅི་ཞིག་དགོས་ཏེ་",
            "འདི་ནི་མི་སྐྱོ་བའི་ཡོན་ཏན་ནོ།།",
            "དེ་ལྟར་",
            "ལུས་སྲོག་གཏོང་བ་ལ་",
            "མི་སྐྱོ་ཞིང་ཤིན་ཏུ་དགའ་བ་དེ་ནི་",
            "བྱང་སེམས་འདིའི་འཇིག་རྟེན་པ་ཀུན་གྱི་",
            "སྤྱོད་ཡུལ་ལས་འདས་པ་ཡི་ཡོན་ཏན་ཡིན་།",
            ""
        ],
        [
            "བྱང་ཆུབ་སེམས་དཔའ་དེ་ནི་",
            "ལུས་བཏང་བ་དེས་མཆོག་ཏུ་དགའ་བ་ཉིད་དུ་",
            "འགྱུར་བ་གང་ཡིན་པ་དེ་ནི། ",
            "འཇིག་རྟེན་འདས་པ་ཉན་ཐོས་དང་",
            "རང་རྒྱལ་འཕགས་པ་དེ་ཡི་ཡང་ནི་བླ་མ་ཡིན་ཏེ་",
            "བྱང་སེམས་ཀྱི་དགའ་བ་དེ་ལྟ་བུ་",
            "ཉན་རང་འཕགས་པ་རྣམས་ལ་མེད་པའི་ཕྱིར་རོ། །",
            "བྱང་སེམས་འདི་ནི་",
            "གཏོང་བ་དེ་ལྟ་བུ་ལ་དགའ་བས་",
            "སྦྱིན་པ་རྒྱུན་མི་ཆད་པར་བྱེད་ཀྱི་ནམ་ཡང་སྐྱོ་བ་མེད་པར་",
            "མ་ཟད་དེ་ལ་མཆོག་ཏུ་དགའ་བ་ཡིན་ནོ།།",
            "ཇི་ལྟར་བློ་ལྡན་འདི་ནི་ལུས་དང་",
            "ལོངས་སྤྱོད་ཀུན་གཏོང་བས་",
            "དེ་དག་དོན་དུ་གཉེར་བའི་སྐྱེ་བོ་རྣམས་སྦྱིན་པ་དེ་ལྟ་བུ་ཐོབ་པས་",
            "དགའ་བར་གྱུར་པ་དང་དེ་ལ་ཕན་ཐོགས་པ་མཐོང་ནས་",
            "བྱང་སེམས་རང་ཉིད་དེ་ལ་དགའ་བ་ལྟར། ",
            "དེ་ལྟར་སློང་མོ་བ་དག་གིས་བྱང་སེམས་དེ་ལས་",
            "བསླང་བར་བྱ་བ་འདོད་དགུ་ཐོབ་པ་དག་གིས་",
            "དགའ་བར་མི་འགྱུར་ཏེ",
            "བྱང་སེམས་རྣམས་ཞིང་དེ་ལ་དེ་ལྟར་བྱམས་པ་ཡིན་ནོ།།",
            "བློ་གྲོས་ཆེན་པོ་ཅན་བྱང་ཆུབ་སེམས་དཔའ་འདིས་",
            "རང་ལ་བདོག་དགུ་ཐམས་ཅད་བཏང་བས་",
            "གནས་སྐབས་དེ་ན་རང་ལ་ནོར་མེད་པ་ཉིད་དུ་གྱུར་ཀྱང་",
            "བདག་ནི་ནོར་རྣམས་སྦྱིན་པའི་གཏེར་དུ་བྱས་སོ་",
            "སྙམ་དུ་བདག་ཉིད་ནོར་དང་ལྡན་པ་སེམས་པ་ཇི་ལྟ་བར། ",
            "སློང་བ་པོ་བྱང་ཆུབ་སེམས་དཔའ་དེ་ལས་ཐོབ་པའི་",
            "ལོངས་སྤྱོད་རྒྱ་ཆེན་པོ་ཀུན་ཏུ་རྫོགས་པའི་",
            "བདག་ཉིད་དུ་གྱུར་པ་དེས་བྱང་སེམས་དེའི་",
            "བསམ་པ་དེ་ལྟར་བདག་ནོར་དང་",
            "ལྡན་པར་མི་སེམས་ཏེ་",
            "ད་དུང་ནོར་ལ་སེར་སྣ་དང་བཅས་ཏེ་",
            ""
        ],
        [
            "འཇུངས་པའི་ངང་ཚུལ་ལ་གནས་སོ།།",
            "འདི་ནི་སྦྱིན་པའི་འབྲས་བུ་ཆེས་ཆེར་འཛིན་པའི་ཡོན་ཏན་ནོ།།",
            "ཇི་ལྟར་བློ་ལྡན་འདི་ནི་གུས་ཤིང་བསམ་པ་",
            "རྫོགས་པར་བྱེད་ཅིང་རློམ་པ་མེད་པའི་",
            "སྦྱིན་པ་བཟང་པོས་ཚུལ་བཞིན་དུ་ལུས་དང་",
            "ལོངས་སྤྱོད་གང་འདོད་པ་དོན་དུ་གཉེར་བ་",
            "རྣམས་རང་རང་གིས་འདོད་པ་བཞིན་ཚིམ་པར་",
            "བྱས་པའི་ཡུལ་སེམས་ཅན་དེ་ལ་",
            "བྱང་ཆུབ་སེམས་དཔའ་འདི་ནི་",
            "བདག་གི་ཕར་ཕྱིན་རྫོགས་པ་དང་",
            "བླ་མེད་བྱང་ཆུབ་འཐོབ་པའི་གྲོགས་སུ་",
            "གྱུར་ཏོ་སྙམ་དུ་རང་ལ་དེས་",
            "ཕན་ཆེན་འདོགས་པར་སེམས་པ་ལྟར། ",
            "དེ་བཞིན་ནམ་དེ་དང་འདྲ་བར་སློང་མོ་བ་",
            "དག་གིས་ནི་ཤིན་ཏུ་ནོར་མང་པོ་",
            "རླབས་ཆེ་བ་ཐོབ་ནས་ནི། ",
            "སྦྱིན་པ་པོ་ལ་འདིས་འདི་ལྟ་བུ་",
            "ཞིག་བྱིན་ནོ་སྙམ་དུ་རྙེད་པའི་",
            "རྒྱུ་ཡིས་དྲིན་དུ་མི་བརྩིའོ། །",
            "སྐྱེ་བོ་མང་པོ་འགྲོ་བའི་ལམ་ཁའི་འབྲས་",
            "བུ་མཆོག་དང་ལྡན་པའི་ཤིང་ཆེན་པོ་ལས་",
            "མི་རྣམས་ཀྱིས་དོགས་པ་དང་འཇིགས་པ་མེད་པར་",
            "རང་གིས་ཅི་འདོད་དུ་ཤིང་དེའི་",
            "འབྲས་བུ་ལ་ལོངས་སྤྱོད་པ་ཇི་ལྟ་བར། ",
            "ལུས་ཅན་རྣམས་ཀྱིས་བྱང་ཆུབ་སེམས་དཔའ་",
            "གང་གི་ནོར་རྫས་རྒྱ་ཆེར་དོགས་པ་",
            "མེད་པར་རང་གིས་བླངས་ནས་ནི། ",
            "འདི་ལ་མི་སྦྱིན་པ་སུ་ཡང་མེད་དོ་སྙམ་དུ་",
            "བདག་ཉིད་དོགས་པ་དང་བྲལ་བར་",
            "རང་ཉམས་ཇི་དགའ་བར་སྤྱད་པར་",
            "བྱེད་པ་ལ་དགྱེས་ཤིང་ནོར་རྫས་འཆང་ན་",
            "མི་དགྱེས་པར་བཏང་བས་དགའ་བ་དང་ལྡན་ལ",
            "ལོངས་སྤྱོད་མི་ཟད་པ་ཅན་དེ་ནི་",
            "བྱང་ཆུབ་སེམས་དཔའ་ལས་གཞན་དུ་",
            "དེ་ལྟ་བུ་སུ་ཡང་ཡོད་པ་མིན་ནོ།།",
            ""
        ],
        [
            "ཚིགས་བཅད་ཕྱི་མ་འདི་གཉིས་ངེས་པའི་ཡོན་ཏན་ནོ།།",
            "ཇི་ལྟར་སྙིང་རྗེས་གཞན་དོན་དུ་སྦྱིན་པ་",
            "བྱེད་ཚུལ་གྱི་ཁྱད་པར་འདིས་མཚོན་ནས་",
            "ཚུལ་ཁྲིམས་ལ་སོགས་པའི་ཕར་ཕྱིན་གཞན་སྒྲུབ་པའང་",
            "འདི་དང་ཚུལ་མཚུངས་པར་",
            "སྙིང་རྗེ་ཆེན་པོས་གཞན་དོན་དུ་",
            "གཙོ་བོར་རྩོམ་པ་དོན་གྱིས་ཤེས་པར་འགྱུར་རོ། །",
            " བཞི་པ་",
            "བརྩོན་འགྲུས་ཀྱི་ཕར་ཕྱིན་གྱི་ཡོན་ཏན་བྱེ་བྲག་ཏུ་བཤད་པ་།",
            "མདོར།",
            "རྒྱས་བཤད་གཉིས་ལས། ",
            "དང་པོ་མདོར་བསྟན་ནི། ",
            "གཙོ་དང་དེའི་རྒྱུ་ལས་ཀྱི་དབྱེ་བ་དང༌། །",
            " རྣམ་པའི་དབྱེ་བ་རྟེན་གྱི་དབྱེ་བ་དང༌། །",
            " བར་ཆད་རྣམ་བཞིའི་གཉེན་པོའི་དབྱེ་བ་ཡིས། །",
            " བརྩོན་འགྲུས་ཡོངས་ཤེས་བྱ་ཞེས་རབ་ཏུ་བསྟན།། ",
            "ཅེས་ཚིགས་བཅད་གཅིག་།",
            "བརྩོན་འགྲུས་ནི་ཕར་ཕྱིན་རྣམས་ལས་",
            "གཙོ་བོའི་མཆོག་ཡིན་པ་དང༌། ",
            "དེའི་རྒྱུ་མཚན་དང༌། ",
            "བརྩོན་འགྲུས་ལ་ལས་ཀྱི་དབྱེ་བ་དང༌། ",
            "རྣམ་པའི་དབྱེ་བ་དང༌། ",
            "རྟེན་གྱི་དབྱེ་བ་དང༌། ",
            "བར་ཆད་རྣམ་པ་བཞིའི་གཉེན་པོའི་དབྱེ་བ་ཡིས་",
            "བརྩོན་འགྲུས་ཡོངས་སུ་ཤེས་པར་བྱ་ཞེས་",
            "དེ་བཞིན་གཤེགས་པ་རྣམས་ཀྱིས་རབ་ཏུ་བསྟན་ཏོ།།",
            ""
        ],
        [
            "གཉིས་པ་རྒྱས་བཤད་ལ་དྲུག་ལས༌། ",
            "དང་པོ་ཡོན་ཏན་དངོས་བཤད་པ་ནི། ཅེས་པས་བསྟན་།",
            "བསོད་ནམས་དགེ་བའི་ཆོས་ཐམས་ཅད་ཀྱི་ནང་ན་",
            "བརྩོན་འགྲུས་ནི་མཆོག་ཡིན་ནོ།། ",
            "གཉིས་པ་",
            "དེའི་རྒྱུ་མཚན་བཀོད་པ་ནི། ",
            "ཅེས་པས་བསྟན་།",
            "མཆོག་ཡིན་པ་ཅིའི་ཕྱིར་ཞེ་ན་འདི་ལྟར། ",
            "བརྩོན་འགྲུས་དེ་ལ་བརྟེན་ནས་",
            "དགེ་བའི་ཆོས་ཀྱི་ཚོགས་དེ་དག་རྗེས་སུ་འཐོབ་པའི་ཕྱིར་",
            "བརྩོན་འགྲུས་མེད་ན་",
            "དཀར་པོའི་ཆོས་སམ་དགེ་བའི་ཚོགས་གང་ཡང་མི་འཐོབ་ལ",
            ""
        ],
        [
            "ཚོགས་ཆེ་ཆུང་ཅི་ཡོད་ཀྱང་",
            "དེ་བརྩོན་འགྲུས་ཆེ་ཆུང་ལ་རག་ལ",
            "ས་ཏེ་དེས་ཐོབ་པའི་ཕྱིར་རོ། །",
            "བསམ་གཏན་དང་",
            "ཤེས་རབ་ཀྱིས་ཉོན་མོངས་པ་འཇོམས་པས་",
            "དེ་དག་མཆོག་མ་ཡིན་ནམ་ཞེ་།",
            "ཡིན་མོད་ཀྱི་དེ་དག་ཀྱང་",
            "བརྩོན་འགྲུས་མ་བརྩམས་པར་མི་འབྱུང་བའི་ཕྱིར་",
            "དགེ་ཆོས་ཀུན་གྱི་རྒྱུ་ནི་བརྩོན་འགྲུས་ཡིན་པའི་ཆ་ནས་",
            "མཆོག་ཡིན་ནོ།། ",
            "གསུམ་པ་བྱེད་ལས་ཀྱི་དབྱེ་བ་ནི། ",
            "བརྩོན་འགྲུས་ཀྱིས་ནི་མོད་ལ་བདེ་གནས་མཆོག །",
            " འཇིག་རྟེན་འདས་དང་འཇིག་རྟེན་གཏོགས་པ་འགྲུབ།། ",
            "བརྩོན་འགྲུས་ཀྱིས་ནི་སྲིད་སྤྱོད་འདོད་པ་འཐོབ།། ",
            "བརྩོན་འགྲུས་ཀྱིས་ནི་དག་པ་རབ་འགྱུར་ལྡན།།",
            ""
        ],
        [
            "བརྩོན་འགྲུས་ཀྱིས་ནི་འཇིག་ཚོགས་འདས་ནས་གྲོལ།། ",
            "བརྩོན་འགྲུས་ཀྱིས་ནི་བྱང་ཆུབ་མཆོག་སངས་རྒྱས། ། ",
            "ཞེས་པས་བསྟན་།",
            "བརྩོན་འགྲུས་བརྩམས་པ་ཉིད་ཀྱིས་ནི་དེའི་",
            "མོད་མཐོང་བའི་ཆོས་ལ་བདེ་བར་གནས་པ་མཆོག་འགྲུབ་།",
            "འཇིག་རྟེན་ཐ་མལ་བ་རྣམས་ཀྱིས་ཀྱང་",
            "ནད་ཞི་བ་དང་དབུལ་བ་སེལ་བ་སོགས་ཀྱི་",
            "ཐབས་ལ་བརྩོན་པས་ཚེ་འདི་ལ་",
            "དེའི་འབྲས་བུ་མཐོང་བ་དང༌། ",
            "ཞི་ལྷག་ལ་བརྩོན་པས་ཚེ་འདིར་",
            "མཐོང་ཆོས་སུ་བསམ་གཏན་དང་",
            "ལྷག་མཐོང་གི་ཡོན་ཏན་འཐོབ་པ་བཞིན་ནོ།།",
            "བརྩོན་འགྲུས་ཀྱིས་ཚེ་འདི་དང་",
            "ཕྱི་མ་ལ་འཇིག་རྟེན་ལས་འདས་པ་དང་",
            "འཇིག་རྟེན་དུ་གཏོགས་པའི་ཡོན་ཏན་ཐམས་ཅད་འགྲུབ་བོ། །",
            "འཇིག་རྟེན་པའི་དགེ་བ་བཅུ་ལ་",
            "སྤྱོད་པའི་བརྩོན་འགྲུས་ཀྱིས་ནི་སྲིད་པ་ན་",
            "སྤྱོད་པའི་འདོད་པ་ཡིད་འོང་ལྷ་མིའི་བདེ་འབྲས་འཐོབ་བོ། །",
            "བསམ་གཟུགས་ཀྱི་ཏིང་ངེ་འཛིན་ལ་",
            "བརྩོན་འགྲུས་བརྩམས་པ་ཉིད་ཀྱིས་ནི་",
            "ཁམས་འོག་མ་འདོད་ཁམས་པའི་ཉོན་མོངས་པ་",
            "དག་པ་གཏན་དུ་བ་མིན་པས་རབ་ཏུ་",
            "འགྱུར་བ་དང་ལྡན་པའི་བསམ་གཏན་བཞི་དང༌། ",
            "གཟུགས་མེད་པ་བཞི་ཡི་རིས་སུ་སྐྱེ་བ་འཐོབ་བོ། །",
            "བདེན་པ་བཞི་དང་རྟེན་འབྲེལ་གྱི་དོན་སྒོམ་པའི་",
            "བརྩོན་འགྲུས་ཀྱིས་ནི་འཇིག་ཚོགས་ལྟ་བ་ལས་",
            "འདས་ནས་ཉན་རང་གི་མྱང་འདས་ཀྱི་",
            "རྣམ་པར་གྲོལ་བ་འཐོབ་བོ། །",
            "ཐེག་པ་ཆེན་པོའི་ཆོས་ལ་བརྩོན་འགྲུས་བརྩམས་པ་ཉིད་ཀྱིས་ནི་",
            "བྱང་ཆུབ་མཆོག་ཏུ་སངས་རྒྱས་པར་འགྱུར་རོ། །",
            " བཞི་པ་རྣམ་པའི་དབྱེ་བ་ནི། ",
            "གཞན་ཡང་ཉམས་དང་འཕེལ་བའི་བརྩོན་འགྲུས་དང༌། །",
            " ཐར་པའི་དབང་དང་་མི་མཐུན་ཕྱོགས་སྤངས་གཞན། །",
            " དེ་ཉིད་རབ་ཞུགས་ཡོངས་སུ་སྒྱུར་བྱེད་དང༌། །",
            " བརྩོན་འགྲུས་དོན་ཆེན་ངེས་ཚིག་གཞན་དུ་འདོད།།",
            ""
        ],
        [
            "ཐོག་མར་གོ་ཆའི་བརྩོན་འགྲུས་དེ་ནས་ནི། །",
            " ཚུལ་བཞིན་རབ་ཞུགས་སྦྱོར་བའི་བརྩོན་འགྲུས་ཏེ།། ",
            "མ་ཞུམ་མི་འགོང་ཆོག་མི་ཤེས་བརྩོན་འགྲུས། །",
            " རྣམ་པ་ཐམས་ཅད་སངས་རྒྱས་རྣམས་རབ་གསུངས།། ",
            "ཞེས་པས་བསྟན་།",
            "གཞན་ཡང་ཡང་དག་པར་སྤོང་བ་",
            "བཞི་དང་ལྡན་པའི་བརྩོན་འགྲུས་ནི། ",
            "མི་དགེ་བ་སྐྱེས་པ་ཞི་བ་དང་",
            "མ་སྐྱེ་བ་མི་སྐྱེ་བར་བྱེད་པས་",
            "ཉེས་པ་ཉམས་པར་བྱེད་པ་དང༌། ",
            "དགེ་བ་མ་སྐྱེས་པ་སྐྱེད་པ་དང༌། ",
            "སྐྱེས་པ་འཕེལ་བར་བྱེད་པའི་བརྩོན་འགྲུས་ནི་",
            "ཚོགས་ཀྱི་བར་བགོའོ། །",
            "དབང་པོ་ལྔ་དང་ལྡན་པའི་བརྩོན་འགྲུས་ནི་",
            "ཐར་པའི་དབང་སྟེ་",
            "ཐར་པ་ལ་དབང་བྱེད་པའི་བརྩོན་འགྲུས་དང༌། ",
            "སྟོབས་ལྔའི་བརྩོན་འགྲུས་ནི་",
            "མི་མཐུན་ཕྱོགས་སྤོང་བར་བྱེད་པའི་བརྩོན་འགྲུས་གཞན་དང༌། ",
            "ཡང་དག་བྱང་ཆུབ་ཀྱི་སྐབས་ན་",
            "དེ་ཁོ་ན་ཉིད་ལ་རབ་ཏུ་ཞུགས་པའི་བརྩོན་འགྲུས་དང༌། ",
            "འཕགས་ལམ་བརྒྱད་ཀྱི་སྐབས་སུ་རྩོལ་བ་",
            "ཡང་དག་པ་འཕགས་པའི་ལམ་ནི་",
            "གནས་ཡོངས་སུ་བསྒྱུར་བའི་རྒྱུ་བྱེད་པ་དང་",
            "སྤྱོད་པ་ཕར་ཕྱིན་ལ་བརྩོན་པའི་བརྩོན་འགྲུས་ནི་",
            "སངས་རྒྱས་འཐོབ་པའི་དོན་ཆེན་པོའི་བརྩོན་འགྲུས་ཞེས་",
            "ཉན་རང་གི་བརྩོན་འགྲུས་ལས་ཁྱད་པར་འཕགས་པའི་ཕྱིར་",
            "ངེས་ཚིག་གཞན་དོན་ཆེན་པོ་ཞེས་པའི་",
            "ཁྱད་པར་དུ་བྱས་པར་འདོད་དོ།།",
            "གཞན་ཡང་ཐོག་མར་བསམ་པ་དགེ་བའི་བརྩོན་འགྲུས་ནི། ",
            "གུས་སྦྱོར་ཀྱི་བརྩོན་འགྲུས་དང༌། ",
            "དེ་ནས་",
            "དམ་བཅས་པ་ལྟར་དགེ་བ་ལ་ཚུལ་བཞིན་རབ་ཏུ་སྦྱོར་བའི་བརྩོན་འགྲུས་ནི་",
            "རྟག་སྦྱོར་གྱི་བརྩོན་འགྲུས་ཏེ་ངོ་བོའི་སྒོ་ནས་དབྱེ་བ་གཉིས་དང༌། ",
            "ལམ་འབྲས་རྒྱ་ཆེན་པོ་སྒྲུབ་པ་མ་ཞུམ་པའི་བརྩོན་འགྲུས་དང༌། ",
            "མི་མཐུན་ཕྱོགས་ཀྱིས་མི་འགོང་བའི་བརྩོན་འགྲུས་དང༌། ",
            "གཉེན་པོ་ལ་ཆོག་མི་ཤེས་པའི་བརྩོན་འགྲུས་།",
            "བརྩོན་འགྲུས་ཀྱི་དབྱེ་བའི་རྣམ་པ་སྣ་ཚོགས་པ་",
            "ཐམས་ཅད་སངས་རྒྱས་རྣམས་ཀྱིས་རབ་ཏུ་གསུངས་སོ།།",
            ""
        ],
        [
            "ལྔ་པ་རྟེན་གྱི་སྒོ་ནས་དབྱེ་བ་ནི། ",
            "ཐེག་པ་གསུམ་བརྩོན་སྐྱེ་བོ་ལ་བརྟེན་ནས།། ",
            "བསམ་བློ་ཞན་དང་རྒྱ་རབ་ཆེ་ལྡན་ཕྱིར། །",
            " བརྩོན་འགྲུས་ཐ་མ་འབྲིང་དང་མཆོག་གཞན་ཏེ།། ",
            "དེ་ནི་དོན་ཆུང་བ་དང་དོན་ཆེན་འདོད།། ",
            "ཅེས་པས་བསྟན་།",
            "ཐེག་པ་གསུམ་གྱི་ལམ་ལ་བརྩོན་པ་",
            "ཉན་རང་བྱང་སེམས་ཀྱི་སྐྱེ་བོ་ལ་བརྟེན་ནས་",
            "རིམ་པ་ལྟར་བསམ་པ་དང་བློ་ཤེས་རབ་ཞན་པ་དང༌། ",
            "འབྲིང་དང༌། ",
            "རྒྱ་རབ་ཏུ་ཆེ་བ་དང་ལྡན་པའི་ཕྱིར། ",
            "བརྩོན་འགྲུས་ཐ་མ་དང་འབྲིང་དང་",
            "མཆོག་གི་དབྱེ་བ་གསུམ་ཡང་གཞན་རྟེན་གྱི་སྒོ་ནས་སོ།།",
            ""
        ],
        [
            "དེ་གསུམ་གྱི་དང་པོ་གཉིས་ནི་",
            "རང་དོན་ཙམ་ལ་ཞུགས་པས་དོན་ཆུང་བ་དང༌། ",
            "ཕྱི་མ་རང་གཞན་དོན་གཉིས་སྒྲུབ་པར་ཞུགས་པས་",
            "དོན་ཆེན་པོའི་བརྩོན་འགྲུས་སུ་འདོད་དོ།། ",
            "དྲུག་པ་བར་ཆད་བཞིའི་གཉེན་པོའི་སྒོ་ནས་དབྱེ་བ་ནི། ",
            "བརྩོན་འགྲུས་ལྡན་པ་ལོངས་སྤྱོད་ཀྱིས་ཕམ་མེད།། ",
            "བརྩོན་འགྲུས་ལྡན་པ་ཉོན་མོངས་ཀྱིས་ཕམ་མེད།། ",
            "བརྩོན་འགྲུས་ལྡན་པ་སྐྱོ་བས་ཕམ་པ་མེད།། ",
            "བརྩོན་འགྲུས་ལྡན་པ་ཐོབ་པས་ཕམ་པ་མེད།། ",
            "ཅེས་པས་བསྟན་།",
            ""
        ],
        [
            "ལོངས་སྤྱོད་ཉམས་པའི་བར་ཆད་དང༌། ",
            "ཉོན་མོངས་པས་བར་དུ་གཅོད་པ་དང༌། ",
            "སྐྱོ་བས་བར་ཆད་བྱེད་པ་དང༌། ",
            "ཡོན་ཏན་ཐོབ་པ་ལས་ཉམས་པའི་",
            "བར་ཆད་བཞི་བརྩོན་འགྲུས་ཀྱིས་སྤོང་བར་བསྟན་པ་ནི། ",
            "བརྩོན་འགྲུས་ལྡན་པ་ནི་ལོངས་སྤྱོད་ཀྱིས་",
            "ཕམ་པ་མེད་དེདེའི་རྒྱུ་བསྒྲུབ་པས་སོ།།",
            "བརྩོན་འགྲུས་ལྡན་པ་ཉོན་མོངས་པས་ཕམ་པ་མེད་།",
            "དེའི་གཉེན་པོ་བསྐྱེད་པས་སོ།།",
            "བརྩོན་འགྲུས་ལྡན་པ་སྦྱིན་སོགས་ཀྱི་",
            "སྦྱོར་བ་ལ་སྐྱོ་བས་ཕམ་པ་མེད་།",
            "ཆོག་མི་ཤེས་པའི་བརྩོན་པ་དང་ལྡན་པས་སོ།།",
            ""
        ],
        [
            "བརྩོན་འགྲུས་ལྡན་པ་ཡོན་ཏན་གྱི་",
            "ཆོས་གང་ཡང་ཐོབ་པས་ཕམ་པ་མེད་།",
            "སངས་རྒྱས་ཀྱི་སའི་བར་དུ་བརྩོན་འགྲུས་ཀྱི་སྟོབས་ཀྱིས་འགྲུབ་པའི་ཕྱིར་རོ། །",
            " བཅུ་གཅིག་པ་ཕ་རོལ་ཏུ་ཕྱིན་པ་རྣམས་",
            "གཅིག་གི་ནང་དུའང་གཞན་རྣམས་འདུས་པས་",
            "ཕན་ཚུན་རྣམ་པར་ངེས་པ་ནི། ",
            "ཕན་ཚུན་བསྡུས་ཕྱིར་རབ་དབྱེའི་ཕྱིར། །",
            " ཆོས་ཉིད་ཕྱིར་དང་རྒྱུ་མཚན་ཕྱིར། ། ",
            "ཕ་རོལ་ཕྱིན་དྲུག་རྣམ་ཀུན་ཏུ། །",
            " རྣམ་པར་ངེས་པར་ཤེས་པར་བྱ།། ",
            "ཞེས་ཚིགས་བཅད་གཅིག་གིས་བསྟན་།",
            "སྦྱིན་པ་སོགས་རང་རང་གི་ལྡོག་པ་ནས་",
            "ཐ་དད་ཀྱང་ངོ་བོ་གཅིག་གི་ནང་དུ་གཞན་ཀུན་ཀྱང་",
            "དོན་གྱིས་ཚུད་པས་ཕན་ཚུན་བསྡུས་པའི་ཕྱིར་དང༌། ",
            "གཅིག་ལའང་དྲུག་ཏུ་རབ་ཏུ་དབྱེ་བའི་ཕྱིར་དང༌། ",
            "ཆོས་ཉིད་ཀྱིས་གང་ན་སྦྱིན་སོགས་ཕར་ཕྱིན་རེ་རེ་ཡོད་ན་",
            "དེ་ན་གཞན་ཀུན་ཀྱང་ཅི་རིགས་སུ་ཡོད་པའི་ཕྱིར་དང༌། ",
            "སྦྱིན་སོགས་ཀྱིས་ཕར་ཕྱིན་གཞན་གྱི་རྒྱུ་མཚན་ནམ་རྒྱུ་བྱེད་པའི་ཕྱིར། ",
            "རྒྱུ་མཚན་རྣམ་པ་དེ་བཞིའི་སྒོ་ནས་",
            "ཕ་རོལ་ཏུ་ཕྱིན་པ་དྲུག་ནི་",
            "རྣམ་པ་ཀུན་ཏུ་ཕན་ཚུན་རྣམ་པར་ངེས་པར་ཤེས་པར་བྱའོ།།",
            "དེ་ལ་ཕན་ཚུན་གཅིག་གིས་གཅིག་བསྡུས་པ་ཇི་ལྟར་ཡིན་ཞེ་།",
            ""
        ],
        [
            "སྦྱིན་པ་ལ་ཡང་སེར་སྣ་སྤོང་བ་དང༌། ",
            "སྦྱིན་པ་ཉིད་དང་དུ་ལེན་པ་དང༌། ",
            "སེམས་ཅན་གྱི་དོན་བྱེད་པའི་ཚུལ་ཁྲིམས་ཚང་།",
            "སྦྱིན་པའི་ཚེ་ལོག་སྒྲུབ་བཟོད་པ་དང༌། ",
            "ལོངས་སྤྱོད་གཏོང་བར་བཟོད་པ་བཟོད་པའི་ཆ་ཡིན་།",
            "གཏོང་བ་ལ་མོས་ཤིང་རྟག་ཏུ་བརྩོན་པའི་བརྩོན་འགྲུས་དང༌། ",
            "སེམས་རྩེ་གཅིག་ཏུ་འཇུག་ཅིང་",
            "མི་མཐུན་ཕྱོགས་ཀྱི་གཡེང་བའི་དབང་དུ་མ་གྱུར་པའི་",
            "ཆ་ནས་བསམ་གཏན། ",
            "སྦྱིན་པ་དག་པ་དང་",
            "མ་དག་པ་སོགས་སྦྱིན་པའི་ཆོས་ཀྱི་མཚན་ཉིད་",
            "ཁོང་དུ་ཆུད་པ་ནི་ཤེས་རབ་ཡིན་ལ",
            "ནམ་མཁའ་མཛོད་ཀྱི་ཏིང་ངེ་འཛིན་ཐོབ་ནས་",
            "སྦྱིན་པ་ནི་བསམ་གཏན་དང༌། ",
            "དེས་བསྡུས་ནས་",
            "ཆོས་སྦྱིན་པ་ཤེས་རབ་བོ། །",
            "གཞན་ཡང་",
            "བྱང་ཆུབ་སེམས་དཔའི་སྦྱིན་པའི་ཕར་ཕྱིན་ནི་",
            "མི་རྟོག་ཡེ་ཤེས་ཀྱིས་ཟིན་པས་",
            "དེ་ཁོ་ན་ཉིད་རྟོགས་པའི་ཤེས་རབ་དང་ལྡན་ཏེ་",
            ""
        ],
        [
            "ཕར་ཕྱིན་ལྷག་མ་ཀུན་ལའང་",
            "དེ་ལྟར་ཤེས་པར་བྱའོ།།",
            "ཚུལ་ཁྲིམས་ཀྱང་དགེ་བ་ཆོས་སྡུད་ཀྱི་ནང་དུ་",
            "ཕར་ཕྱིན་ཐམས་ཅད་འདུ་།",
            "དེ་ཐམས་ཅད་སྒྲུབ་པར་བྱེད་པ་ཡིན་།",
            "ཚུལ་ཁྲིམས་གཞན་དོན་དུ་སྲུང་བར་",
            "དོན་གྱིས་སྦྱིན་པ་ཡང་།",
            "ཚུལ་ཁྲིམས་དང་ལྡན་ཕྱིར་ངང་གིས་",
            "གཞན་གནོད་ལ་བཟོད་པའང་།",
            "ཚུལ་ཁྲིམས་དང་ལྡན་པ་ཉིད་ལ་",
            "དེ་བརྩོན་པའི་བརྩོན་འགྲུས་ངང་གིས་།",
            ""
        ],
        [
            "ཚུལ་ཁྲིམས་ཉིད་ལ་",
            "སེམས་རྩེ་གཅིག་ཏུ་དམིགས་པ་བསམ་གཏན་གྱི་ཆ་དང༌། ",
            "ལྟུང་དང་",
            "ལྟུང་མིན་སོགས་ཚུལ་ཁྲིམས་ཀྱི་རྣམ་པར་བཞག་པ་",
            "ཁོང་དུ་ཆུད་པའི་ཇི་སྙེད་པའི་ཤེས་རབ་དང༌། ",
            "ཚུལ་ཁྲིམས་ཀྱི་འཁོར་གསུམ་མི་དམིགས་པ་",
            "ཇི་ལྟ་བ་རྟོགས་པའི་ཤེས་རབ་བོ། །",
            "བཟོད་པ་ཉིད་གཞན་དོན་དུ་བྱེད་པ་དང༌། ",
            "བཟོད་པའི་སྒོ་ནས་གཞན་ལ་ཕན་བཏགས་པ་དང༌། ",
            "གཏོང་བ་ལ་བཟོད་པའི་སྦྱིན་པའང་ཚང་ལ",
            "བཟོད་པ་ཉིད་ཁོང་ཁྲོ་བའི་ཉེས་སྤྱོད་སྡོམ་པ་དང༌། ",
            "དཀའ་ཐུབ་ཀྱི་གཙོ་བོའི་དགེ་བ་སྡུད་པའང་།",
            "བཟོད་པ་ལ་བརྩོན་པ་ཉིད་བརྩོན་འགྲུས། ",
            "ཕར་ཕྱིན་རྣམས་སྤྱོད་ཚེ་སྡུག་བསྔལ་",
            "དང་དུ་ལེན་པར་ཡང་གཞན་ཀུན་འདུ་།",
            "སེམས་མི་འཁྲུགས་པར་",
            "རྩེ་གཅིག་གནས་པའི་ཆ་ནས་བསམ་གཏན། ",
            "ཆོས་ལ་ངེས་སེམས་དང་",
            "བཟོད་པ་སྒོམ་ཚུལ་ཤེས་པ་དང་",
            "རང་བཞིན་མེད་རྟོགས་ཀྱི་ཆ་ནས་ཤེས་རབ་ཀྱང་ཡིན་ནོ།།",
            "བརྩོན་འགྲུས་ནི་གཞན་ཐམས་ཅད་དང་",
            "མཚུངས་ལྡན་དུ་འཇུག་པས་ཀུན་གྱི་ཆ་ཡོད་དོ།།",
            "བསམ་གཏན་གྱི་བྱ་བ་སྒྲུབ་པའི་བསམ་གཏན་དུ་གཞན་ཀུན་འདུ་།",
            ""
        ],
        [
            "བསམ་གཏན་གྱིས་གཞན་ལ་ཕན་འདོགས་པའི་ཆ་ནས་སྦྱིན་པ། ",
            "བསམ་གཏན་གྱི་སྡོམ་པ་ཐོབ་པས་ཚུལ་ཁྲིམས། ",
            "རྣམ་གཡེང་གིས་མི་འཕྲོག་པས་བཟོད་པ། ",
            "བསམ་གཏན་ལ་གུས་རྟག་ཏུ་སྦྱོར་བས་བརྩོན་འགྲུས། ",
            "རྫུ་འཕྲུལ་རྐང་བཞིའི་དཔྱོད་པ་ཤེས་རབ་དང༌། ",
            "གཞན་ཡང་ཇི་ལྟ་ཇི་སྙེད་ཀྱི་ཤེས་རབ་ཡོད་པ་གོང་བཞིན་ནོ།།",
            "ཤེས་རབ་ནི་ཐབས་ལ་མཁས་པའི་ཤེས་རབ་ཀྱི་ནང་དུ་",
            "ཕར་ཕྱིན་གཞན་ཐམས་ཅད་འདུ་།",
            "ཤེས་རབ་ཀྱི་སྒོ་ནས་སྦྱིན་ཚུལ་བཟོད་བརྩོན་བསམ་གཏན་བསྒྲུབ་པ་ཡིན་གྱི་",
            "དེ་མེད་ན་མི་འགྲུབ་བོ། །",
            "རབ་དབྱེ་ནི་སྦྱིན་པའི་སྦྱིན་པ་སོགས་",
            "རེ་རེ་ལའང་དྲུག་ཏུ་ཕྱེ་བས་",
            "སོ་དྲུག་ཏུ་འགྱུར་ཚུལ་",
            "གོང་དུ་ཆོས་འཚོལ་སྐབས་སུའང་བཤད་པ་བཞིན། ",
            "རང་ཕྱིན་དྲུག་ལ་གནས་ནས་གཞན་དེ་ལ་འགོད་པ་དྲུག་སྦྱིན་པ། ",
            "སེར་སྣ་སོགས་མི་མཐུན་ཕྱོགས་དྲུག་བྲལ་བ་ཚུལ་ཁྲིམས། ",
            "སྦྱོར་བ་དཀའ་བ་བཟོད་པ་དྲུག་བཟོད་པ། ",
            "སྤྲོ་བ་དྲུག་བརྩོན་འགྲུས། ",
            "དམིགས་པ་ལ་ས་གཞན་དུ་མི་གཡེང་བ་དྲུག་པོ་བསམ་གཏན། ",
            "འཁོར་གསུམ་དུ་མི་རྟོག་པ་དྲུག་ཤེས་རབ་བོ། །",
            "ཡང་ན་སྦྱིན་པའི་གཏོང་སེམས་སྣ་གཅིག་ལ་ཡང་",
            "མི་མཐུན་ཕྱོགས་སྤང་བ། ",
            "གཉེན་པོ་ལ་སྦྱོར་བ། ",
            "སྤྲོ་བ་མི་གཡེང་བ། ",
            "རབ་ཏུ་འབྱེད་པའི་ཆ་ཡོད་པས་",
            "དྲུག་པོ་འབྲལ་མེད་དུ་།",
            "ཚུལ་ཁྲིམས་སོགས་གཞན་ལའང་",
            "གཞན་དོན་དུ་གཏོང་བའི་སེམས་པ་སོགས་ཀུན་ཚང་བའོ།།",
            "ཆོས་ཉིད་ཀྱི་ཕྱིར་ཞེས་པ་",
            "ཕར་ཕྱིན་སྟོན་པའི་རྗོད་བྱེད་གསུང་རབ་ཀྱི་ཆོས་ཀྱིས་",
            "ཕར་ཕྱིན་ཀུན་བརྗོད་བྱར་བསྡུས་པ་དང༌། ",
            "བརྗོད་བྱ་ཕར་ཕྱིན་གྱིས་",
            "རྗོད་བྱེད་ཐེག་ཆེན་གྱི་གསུང་རབ་ཀུན་བསྡུས་ཚུལ་དུ་འཆད་པའང་སྣང་ལ"
        ],
        [
            "ཀུན་རྫོབ་ཀྱི་ཆོས་ཉིད་ཀྱིས་བསྡུ་ཚུལ། ",
            "འབྱུང་འགྱུར་གཟུགས་ཀྱི་གོང་བུ་གཅིག་ལ་",
            "རྒྱུ་འབྱུང་བ་བཞི་ཚང་བ་ལྟར། ",
            "ཕར་ཕྱིན་དྲུག་གི་ནང་ནས་གང་རུང་གཅིག་ཡོད་ན་",
            "གཞན་ཀུན་གྱི་ཆ་ཤས་ཀྱང་ཚང་བ་ཆོས་ཉིད་ཡིན་པ་དང༌། ",
            "དོན་དམ་པ་རྣམ་པར་མི་རྟོག་པའི་ཡེ་ཤེས་ཀྱིས་ཟིན་ཚེ། ",
            "ཕར་ཕྱིན་གཞན་ཐམས་ཅད་རྣམ་ཀུན་མཆོག་ལྡན་གྱི་",
            "སྟོང་ཉིད་དུ་རོ་གཅིག་པས་ཆོས་ཉིད་ཀྱིས་བསྡུས་ཏེ",
            "ཡོན་ཏན་རིན་པོ་ཆེ་སྡུད་པ་ལས། ",
            "དཔེར་ན་",
            "འཛམ་བུའི་གླིང་ཤིང་རྣམས་བྱེ་བ་སྟོང་སོགས་",
            "གྲིབ་མའི་དཔེས་ཤེས་རབ་ཀྱི་ཕ་རོལ་ཏུ་ཕྱིན་པར་",
            "རོ་མཉམ་དུ་འབྱུང་ཚུལ་གསུངས་པ་བཞིན་ནོ།།",
            "རྒྱུ་མཚན་ཕྱིར་ཞེས་པ་ལོངས་སྤྱོད་ལ་",
            "མ་ཆགས་ན་ཚུལ་ཁྲིམས་བསྲུང་ནུས་ཤིང༌། ",
            "ཚུལ་ཁྲིམས་དང་ལྡན་ན་",
            "གཞན་གྱིས་གནོད་པ་བཟོད་ནུས་པ་དང༌། ",
            "བཟོད་པ་དང་ལྡན་ན་",
            "བརྩོན་འགྲུས་རྩོམ་ཞིང་",
            ""
        ],
        [
            "དེས་སེམས་མཉམ་པར་འཇོག་ལ",
            "མཉམ་པར་བཞག་ན་",
            "ཡང་དག་པ་ཇི་ལྟ་བ་བཞིན་",
            "མཐོང་བར་གསུངས་པ་ལྟ་བུ་དང༌། ",
            "དེར་མ་ཟད་སྦྱིན་པ་ལྟ་བུ་",
            "ཕར་ཕྱིན་གང་རུང་གཅིག་ལ་ཞུགས་ན་ཡང༌། ",
            "དེས་གཞན་ཀུན་འགྲུབ་པ་ལ་",
            "ཕན་འདོགས་པར་ངེས་ཀྱི་",
            "མི་ཕན་པ་སྣ་གཅིག་མེད་དོ།། ",
            "གཉིས་པ་བསྡུ་དངོས་བཞི་བཤད་པ་ལ་རྣམ་གྲངས་ལྔ་ལས། ",
            "དང་པོ་ངོ་བོ་ནི། ",
            "སྦྱིན་མཚུངས་དེ་",
            "སྟོན་ལེན་འཇུག་དང༌། །",
            " བདག་ཉིད་རྗེས་སུ་འཇུག་རྣམས་ཀྱིས། །",
            " སྙན་པར་སྨྲ་དང་དོན་སྤྱོད་དང༌། །",
            " དོན་མཐུན་ཉིད་དུ་འདོད་པ་ཡིན།།",
            ""
        ],
        [
            "ཞེས་པས་བསྟན་།",
            "སྦྱིན་པ་ཡི་བསྡུ་བ་ནི་",
            "སྔར་སྦྱིན་པའི་ཕར་ཕྱིན་བཤད་པ་དང་མཚུངས་ཏེ་",
            "གཞན་དུ་མེད་དོ།།",
            "ཕར་ཕྱིན་དྲུག་པོ་དེ་ཡི་རང་དང་",
            "སྤྱིའི་མཚན་ཉིད་ཇི་ལྟ་བ་བཞིན་དུ་",
            "གཞན་ལ་འཆད་ཅིང་སྟོན་པ་ནི་སྙན་པར་སྨྲ་བ་དང༌། ",
            "དེ་ལྟར་སེམས་ཅན་རྣམས་ལ་",
            "ཕར་ཕྱིན་དྲུག་ཉམས་སུ་",
            "ལེན་དུ་འཇུག་ཅིང་སྒྲུབ་པར་བྱེད་པ་ལ་",
            "བཀོད་པ་ནི་དོན་སྤྱོད་པ་དང༌། ",
            "སེམས་ཅན་གཞན་ལ་སྒྲུབ་ཏུ་",
            "བཅུག་པའི་ཕར་ཕྱིན་དེ་ནི་",
            "དེ་ཉིད་ལ་བདག་ཉིད་རྗེས་སུ་འཇུག་ཅིང་",
            "སྒྲུབ་པར་བྱེད་པ་ནི་དོན་མཐུན་པ་ཉིད་དུ་འདོད་པ་ཡིན་ནོ།།",
            "དེ་ལྟར་དེ་སྟོན་ལེན་འཇུག་དང༌། ",
            "བདག་ཉིད་རྗེས་སུ་འཇུག་པ་དང་",
            "གསུམ་པོ་དེ་རྣམས་ཀྱིས་སྙན་སྨྲ་",
            "ལ་སོགས་པ་བསྡུ་དངོས་ཕྱི་མ་གསུམ་བསྟན་པའོ།། ",
            "གཉིས་པ་གྲངས་ངེས་པ་ནི། ",
            "ཕན་པར་བྱེད་པའི་ཐབས་དང་ནི། །",
            " འཛིན་པར་བྱེད་དང་འཇུག་བྱེད་དང༌། །",
            " དེ་བཞིན་རྗེས་སུ་འཇུག་བྱེད་པས། །",
            " བསྡུ་བའི་དངོས་པོ་བཞིར་ཤེས་བྱ།། ",
            "ཞེས་པས་བསྟན་།",
            ""
        ],
        [
            "བསྡུ་བའི་དངོས་པོ་དང་པོ་སྦྱིན་པ་ནི། ",
            "གཞན་ལ་ཚ་གྲང་བཀྲེས་སྐོམ་སོགས་སེལ་བས་",
            "ལུས་ལ་ཕན་པར་བྱེད་པའི་ཐབས་དང་ནི། ",
            "སྙན་པར་སྨྲ་བས་ནི། ",
            "ཕར་ཕྱིན་གྱི་མཚན་ཉིད་མ་ཤེས་པའམ་",
            "ལོག་ཤེས་སམ་ཐེ་ཚོམ་དུ་གྱུར་པ་བསལ་ནས་",
            "ཕར་ཕྱིན་རྣམས་མ་ནོར་བར་",
            "ཡིད་ལ་འཛིན་པར་བྱེད་པའི་ཐབས་དང༌། ",
            "དོན་སྤྱོད་པ་ནི། ",
            "ཕར་ཕྱིན་རྣམས་ཉམས་སུ་ལེན་པ་ལ་",
            "འཇུག་པར་བྱེད་པའི་ཐབས་དང༌། ",
            "དེ་བཞིན་དུ་དོན་མཐུན་པར་སྤྱོད་པ་ནི། ",
            "ཕར་ཕྱིན་རྣམས་ལ་ཡང་ཡང་",
            "རྗེས་སུ་འཇུག་པར་བྱེད་པའི་ཐབས་ཡིན་ཏེ་",
            "ཆོས་སྨྲ་བ་པོ་རང་ཉིད་ཀྱིས་ཆོས་དེ་ལ་སྤྱོད་ན་",
            "གཞན་དེ་ལ་བཀོད་པ་རྣམས་ཀྱང་",
            "ནན་ཏན་གྱིས་ཆོས་དེ་རྗེས་སུ་སྒྲུབ་པར་བྱེད་པས་།",
            "གདུལ་བྱ་སེམས་ཅན་རྣམས་འཁོར་དུ་བསྡུས་ནས་",
            "སྨིན་པར་བྱེད་པའི་ཐབས་ནི་",
            "བསྡུ་བའི་དངོས་པོ་བཞིར་ཤེས་པར་བྱ་སྟེ་",
            ""
        ],
        [
            "དེ་ལས་མང་མི་དགོས་ལ་ཉུང་ན་མི་འདུ་བས་སོ།། ",
            "གསུམ་པ་བསྡུ་བའི་དངོས་པོ་བཞིའི་བྱེད་ལས་ནི། ",
            "དང་པོས་སྣོད་འགྱུར་དངོས་པོ་སྟེ།། ",
            "གཉིས་པ་ཡིས་ནི་མོས་པ་ཡིན།། ",
            "གསུམ་པ་ཡིས་ནི་སྒྲུབ་པ་སྟེ།།",
            ""
        ],
        [
            "བཞི་པས་རྣམ་པར་སྦྱོང་བའོ།། ",
            "ཞེས་པས་བསྟན་།",
            "བསྡུ་བའི་དངོས་པོ་",
            "དང་པོས་སེམས་ཅན་རྣམས་ཆོས་ཀྱི་སྣོད་དུ་འགྱུར་བར་བྱེད་།",
            "ཟང་ཟིང་གི་སྦྱིན་པས་",
            "ཕན་བཏགས་པར་བྱས་པའི་སེམས་ཅན་དེ་རྣམས་",
            "བྱང་ཆུབ་སེམས་དཔའ་དེ་ལ་ཡིད་དགའ་ནས་",
            "དེའི་ངག་ཉན་པའི་སྣོད་དུ་འགྱུར་བའི་",
            "བསྡུ་བའི་དངོས་པོ་ཡིན་པ་།",
            "གཉིས་པ་",
            "སྙན་པར་སྨྲ་བ་ཡིས་ནི་ཕར་ཕྱིན་དང་",
            "ཡང་དག་པར་ལྡན་པའི་ཆོས་ལ་མོས་པ་ཉིད་དུ་བྱེད་པ་ཡིན་ནོ།།",
            ""
        ],
        [
            "གསུམ་པ་དོན་སྤྱོད་པ་ཡིས་ནི་",
            "ཕ་རོལ་ཏུ་ཕྱིན་པའི་དོན་སྒྲུབ་ཏུ་བཅུག་པ་།",
            "བཞི་པ་དོན་མཐུན་པས་ཡང་ནས་ཡང་དུ་",
            "ཕ་རོལ་ཏུ་ཕྱིན་པ་རྣམས་སྤྱོད་ཅིང་",
            "དྲི་མ་རྣམ་པར་དག་པ་ཉིད་དུ་སྦྱོང་བ་ཉིད་དུ་བྱེད་པའོ།། ",
            "བཞི་པ་བསྡུ་བཞིའི་དབྱེ་བ་།",
            "གཉིས་སུ་བསྡུས་པའི་དབྱེ་བ་དང༌། ",
            "གསུམ་དུ་དབྱེ་བ་གཉིས་ལས། ",
            "དང་པོ་གཉིས་སུ་བསྡུས་པའི་དབྱེ་བ་ནི། ",
            "ཟང་ཟིང་དང་ནི་ཆོས་ཀྱིས་ཏེ།། ",
            "དམིགས་པའི་ཆོས་ལ་སོགས་པ་ཡིས། །",
            " བསྡུ་བ་གཉིས་ཀྱི་སྒོ་ནས་ནི། །",
            " བསྡུ་བའི་དངོས་པོ་བཞིར་འདོད་དོ།། ",
            "ཞེས་པས་བསྟན་།",
            ""
        ],
        [
            "ཟང་ཟིང་གི་བསྡུ་བ་དང་ནི་ཆོས་ཀྱི་བསྡུ་བ་།",
            "ཆོས་ཀྱི་བསྡུ་བ་ལ་དམིགས་པའི་",
            "ཆོས་ལ་སོགས་པ་རྣམ་པ་གསུམ་ཡོད་པ་ཡིས། ",
            "སྦྱིན་པ་ནི་ཟང་ཟིང་གི་བསྡུ་བ་ཡིན་།",
            "གཞན་གསུམ་ཆོས་ཀྱི་བསྡུ་བ་ཡིན་པས། ",
            "དེ་ལྟར་བསྡུ་བ་གཉིས་ཀྱི་སྒོ་ནས་ནི། ",
            "ཆོས་ཀྱི་བསྡུ་བ་ལ་གསུམ་ཏུ་ཕྱེས་ནས་",
            "བསྡུ་བའི་དངོས་པོ་བཞིར་འདོད་དོ།།",
            "ཆོས་ཀྱི་བསྡུ་བ་ལ་དམིགས་པའི་ཆོས་དང༌། ",
            "སྒྲུབ་པའི་ཆོས་དང༌། ",
            "རྣམ་པར་དག་པའི་ཆོས་གསུམ་དུ་ཡོད་པའི་དང་པོ་ནི། ",
            "ཕར་ཕྱིན་དྲུག་དང་ལྡན་པའི་",
            "མདོ་སོགས་ཀྱི་ཆོས་ཡིན་པས་",
            "དེ་ནི་སྙན་པར་སྨྲ་བས་འཆད་པར་བྱེད་དོ།།",
            "སྒྲུབ་པའི་ཆོས་ནི་དོན་སྤྱོད་པས་ཉམས་སུ་ལེན་པར་བྱེད་དོ།།",
            ""
        ],
        [
            "རྣམ་པར་དག་པའི་ཆོས་ནི་",
            "དོན་མཐུན་པའི་སྒོ་ནས་",
            "སེར་སྣ་སོགས་ཕར་ཕྱིན་རྣམས་",
            "མི་མཐུན་ཕྱོགས་ཀྱི་དྲི་མ་དང་",
            "བྲལ་བར་སྤྱོད་པར་བྱེད་པའི་ཕྱིར་རོ། །",
            " གཉིས་པ་གསུམ་དུ་དབྱེ་བ་ནི། ",
            "རྣམ་པའི་དབྱེ་བའི་སྒོ་ནས་ནི། །",
            " བསྡུ་བ་དམན་དང་འབྲིང་དང་མཆོག །",
            " ཕལ་ཆེར་དོན་མེད་དོན་ཡོད་དང༌། །",
            " རྣམ་ཀུན་དོན་ཡོད་ཤེས་པར་བྱ།། ",
            "ཞེས་པས་བསྟན་།",
            "རྣམ་པའི་དབྱེ་བའི་སྒོ་ནས་ནི། ",
            "ཉན་ཐོས་ཀྱི་བསྡུ་བའི་དངོས་པོ་བཞི་ནི་",
            "བསྡུ་བ་དམན་པ་སྟེ་",
            "གཞན་དོན་མི་བྱེད་པའི་ཕྱིར་དང༌། ",
            "རང་རྒྱལ་གྱི་བསྡུ་བ་ནི་",
            "ཉན་ཐོས་ལས་དབང་པོ་མཆོག་དང་",
            "བྱང་ཆུབ་སེམས་དཔའ་ལས་དམན་པའི་ཕྱིར་འབྲིང་དང༌། ",
            "བྱང་ཆུབ་སེམས་དཔའ་རྣམས་ཀྱི་བསྡུ་དངོས་བཞི་ནི། ",
            "མཆོག་གི་བསྡུ་བ་ཞེས་བྱ་སྟེ",
            "བདག་དང་གཞན་གྱི་དོན་དུ་ཞུགས་པའི་ཕྱིར་རོ། །",
            "བྱང་ཆུབ་སེམས་དཔས་ཀྱང་",
            "ཉན་རང་བྱང་སེམས་ཀྱི་ཐེག་པ་ལ་བཀོད་པ་དེ་",
            "གསུམ་དམན་འབྲིང་མཆོག་གི་བསྡུ་བར་འགྱུར་རོ། །",
            "ཡང་སྡུད་པ་པོའི་སྒོ་ནས་དབྱེ་ན",
            "མོས་སྤྱོད་ཀྱི་ས་ལ་གནས་པའི་བྱང་སེམས་རྣམས་ཀྱང་",
            "བསྡུ་དངོས་བཞིས་སེམས་ཅན་བསྡུས་ཤིང་སྨིན་པར་བྱེད་པ་ནི། ",
            "ཉུང་ཤས་ཤིག་སྨིན་པར་གྱུར་བ་ལས་",
            "ཕལ་ཆེར་དོན་མེད་པར་འགྱུར་ཏེ་",
            "ཆོས་ཀྱི་དེ་ཁོ་ན་ཉིད་མ་མཐོང་བ་དང་",
            "སེམས་ཅན་གྱི་བསམ་པ་སོགས་མི་ཤེས་པའི་ཕྱིར་རོ། །",
            "ས་དང་པོ་ནས་བདུན་པའི་བར་གྱི་",
            "བྱང་ཆུབ་སེམས་དཔས་བསྡུ་དངོས་བཞིས་སེམས་ཅན་ཡོངས་སུ་",
            "སྨིན་པར་བྱེད་པ་ནི་",
            "ཕལ་ཆེར་སྨིན་པར་འགྱུར་བས་",
            "དོན་ཡོད་པ་ཡིན་ཡང་ཉུང་ཤས་ཙམ་སྨིན་པར་",
            "མི་འགྱུར་བ་ཡང་ཡོད་པ་དང༌། ",
            "ས་བརྒྱད་པ་དང་དགུ་པ་བཅུ་པ་ལ་གནས་པའི་",
            "བྱང་ཆུབ་སེམས་དཔའ་རྣམས་ཀྱིས་",
            "བསྡུ་བའི་དངོས་པོ་བཞིས་སེམས་ཅན་རྣམས་བསྡུས་ཤིང་",
            "སྨིན་པར་བྱས་པ་དེ་དག་ཐམས་ཅད་སྨིན་པར་འགྱུར་ཏེ་",
            ""
        ],
        [
            "གཅིག་ཀྱང་ཆུད་མི་ཟ་བས་",
            "རྣམ་པ་ཀུན་ཏུ་དོན་ཡོད་པ་ཤེས་པར་བྱའོ།། ",
            "ལྔ་པ་བསྡུ་དངོས་བཞིའི་ཕན་ཡོན་ནི། ",
            "འཁོར་སྡུད་པ་དང་ལྡན་པ་རྣམས། །",
            " ཚུལ་འདི་ལ་ནི་ཡང་དག་བརྟེན།། ",
            "ཀུན་གྱི་དོན་ཀུན་སྒྲུབ་བྱེད་ཅིང༌། །",
            " ཐབས་བཟང་ཡིན་པར་རབ་ཏུ་བསྔགས།། ",
            "བསྡུས་དང་སྡུད་པར་འགྱུར་བ་དང༌། །",
            " གང་དག་ད་ལྟར་སྡུད་བྱེད་པ། །",
            " དེ་ཀུན་དེ་འདྲར་དེ་ལྟ་བས། །",
            " འདི་ནི་སེམས་ཅན་སྨིན་བྱེད་ལམ། །",
            " ཞེས་ཚིགས་བཅད་གཉིས་ཀྱིས་བསྟན་ཏེ",
            "འཁོར་སྡུད་པ་དང་ལྡན་པའི་བྱང་སེམས་རྣམས། ",
            "ཚུལ་འདི་ལྟ་བུ་ལ་ནི་ཡང་དག་པར་བརྟེན་པ་དེ་ནི། ",
            "སེམས་ཅན་ཀུན་གྱི་དོན་མཐའ་དག་ཀུན་སྒྲུབ་པར་བྱེད་ཅིང༌། ",
            "དེའི་ཐབས་བཟང་པོ་འདི་ལས་གཞན་དུ་མེད་པ་ཡིན་པར་",
            "སངས་རྒྱས་རྣམས་ཀྱིས་རབ་ཏུ་བསྔགས་སོ།།",
            "དེ་ཕྱིར་འདས་པའི་སངས་རྒྱས་དང་",
            "བྱང་སེམས་རྣམས་ཀྱིས་སྔར་སེམས་ཅན་རྣམས་བསྡུས་པ་དང༌། ",
            "དེ་བཞིན་མ་འོངས་པ་ན་སྡུད་པར་འགྱུར་བ་དང༌། ",
            "གང་དག་ད་ལྟར་སྡུད་པར་བྱེད་པ་དེ་ཀུན་བསྡུ་བའི་",
            "དངོས་པོ་བཞི་པོ་ཡིས་སྡུད་པ་དེ་འདྲ་བར་གྱུར་པ་དེ་བས་།",
            ""
        ],
        [
            "བསྡུ་དངོས་བཞི་པོ་འདི་ནི་",
            "སེམས་ཅན་ཐམས་ཅད་སྨིན་པར་བྱེད་པའི་",
            "ལམ་གཅིག་ཏུ་ངེས་པ་ཡིན་ནོ།། ",
            "གསུམ་པ་དེ་གཉིས་ཀྱི་མཇུག་བསྡུ་བ་ནི། ",
            "དེ་ལྟར་རྟག་ཏུ་ལོངས་སྤྱོད་མ་ཆགས་བློ། །",
            " ཞི་སྡོམ་བརྩོན་པའི་ཕ་རོལ་ཕྱིན་གནས་བདག །",
            " སྲིད་ཡུལ་མཚན་མ་རྣམ་པར་མི་རྟོག་པ། །",
            " དེ་ནི་སེམས་ཅན་ཚོགས་སྡུད་བྱེད་པ་ཡིན།། ",
            "ཞེས་པས་བསྟན་།",
            "དེ་ལྟར་རྟག་ཏུ་ལོངས་སྤྱོད་ལ་མ་ཆགས་པའི་བློ་ཡིས་",
            "སྦྱིན་པ་ལ་འཇུག་པ་དང༌། ",
            "ཆགས་སོགས་ཀྱི་རྒྱུ་ལས་བྱུང་བའི་མི་དགེ་བའི་ལས་",
            "ལམ་རྣམས་ཞི་བའི་ཚུལ་ཁྲིམས་དང་",
            "བཟོད་པའི་སྒོ་ནས་ཞེ་སྡང་གིས་རྒྱུད་མི་འཁྲུག་པར་སྡོམ་པ་དང༌། ",
            "བརྩོན་འགྲུས་ཀྱིས་ཕ་རོལ་ཏུ་ཕྱིན་པ་དང་ལྡན་པ་དང༌། ",
            "སེམས་ཕྱི་རོལ་དུ་མི་གཡེང་བར་",
            "ནང་དུ་ཏིང་ངེ་འཛིན་ལ་གནས་པའི་བདག་ཉིད་",
            "ཤེས་རབ་ཀྱིས་སྲིད་པ་ནང་ཕུང་པོ་ལྔ་དང༌། ",
            "ཡུལ་གཟུགས་སོགས་ཕྱིའི་ཆོས་དང་",
            "དེ་གཉིས་ཀའི་མཚན་མར་རྣམ་པར་མི་རྟོག་པ་ཡི་",
            "བྱང་ཆུབ་སེམས་དཔའ་བདག་སྨིན་པར་གྱུར་པ་དེས་ནི། ",
            "བསྡུ་བའི་དངོས་པོ་བཞིས་སེམས་ཅན་གྱི་ཚོགས་སྡུད་ཅིང་",
            "སྨིན་པར་བྱེད་པ་ཡིན་ནོ།།",
            "ཐེག་པ་ཆེན་པོ་མདོ་སྡེའི་རྒྱན་ལས་",
            "ཕ་རོལ་ཏུ་ཕྱིན་པ་དང་བསྡུ་བའི་",
            "ལེའུ་སྟེ་བཅུ་བདུན་པ་རྣམ་པར་བཤད་པའོ།།།། ",
            "གསུམ་པ་མཆོད་བསྟེན་ཚད་མེད་ཀྱི་ལེའུ་འདི་།",
            ""
        ],
        [
            "སངས་རྒྱས་མཆོད་པ་དང༌། ",
            "དགེ་བའི་བཤེས་གཉེན་བསྟེན་པ། ",
            "ཚད་མེད་བཞི་བསྒོམ་པ། ",
            "དེ་དག་གི་མཇུག་བསྡུ་བ་བཞི་ལས། ",
            "དང་པོ་སངས་རྒྱས་མཆོད་པའི་རང་བཞིན་བསྟན་པ་ནི། ",
            "རབ་དང་སེམས་དང་ལྡན་པ་ཡིས། །",
            " ཚོགས་གཉིས་རྫོགས་པར་བྱ་བའི་ཕྱིར། །",
            " སངས་རྒྱས་རྣམས་ལ་གོས་སོགས་ཀྱིས། །",
            " མངོན་སུམ་མངོན་སུམ་མིན་པར་མཆོད།། ",
            "སངས་རྒྱས་འབྱུང་བ་དོན་ཡོད་པར། །",
            " སྨོན་ལམ་དང་ནི་ལྡན་པ་ཡིས། །",
            " གསུམ་པོ་དམིགས་པར་མི་བྱེད་པ། །",
            " སངས་རྒྱས་མཆོད་པ་རྫོགས་པ་ཡིན།། ",
            "སེམས་ཅན་དག་ནི་ཚད་མེད་པ། ། ",
            "ཡོངས་སུ་སྨིན་པར་བྱེད་པ་གཞན། །",
            " རྫས་དང་སེམས་ཀྱི་སྒོ་ནས་གཞན། །",
            " མོས་པ་དང་ནི་སྨོན་པ་དང༌། ། ",
            "བརྩེ་དང་བཟོད་པ་དག་དང་ནི། །",
            " ཡང་དག་སྤྱོད་པའི་སྒོ་དང་ནི། །",
            " གཞི་ལ་གཏོད་དང་རྟོགས་པ་དང༌། །",
            " གྲོལ་དང་དེ་བཞིན་ཉིད་ཀྱིས་གཞན། །",
            " རྒྱུ་མཚན་དང་ནི་ཡོངས་བསྔོ་དང༌། །",
            " རྟེན་དང་དངོས་དང་རྒྱུ་དང་ནི། ། ",
            "ཡེ་ཤེས་དང་ནི་ཞིང་དག་དང༌། །",
            " གནས་ཀྱི་མཆོད་པ་རབ་བསྟན་པ། །",
            " རྒྱུ་དང་འབྲས་བུ་ཉིད་དང་ནི། ། ",
            "བདག་ཉིད་དང་ནི་གཞན་དག་དང༌། །",
            " རྙེད་དང་བཀུར་སྟི་ཉིད་དང་ནི། །",
            " སྒྲུབ་པའི་སྒོ་ནས་དེ་རྣམ་གཉིས། །",
            " མཆོད་པ་ཆུང་དང་ཆེན་པོ་དེ།། ",
            "ང་རྒྱལ་བཅས་དང་ང་རྒྱལ་མེད།། ",
            "སྦྱོར་དང་འགྲོ་བ་ཉིད་དང་ནི། ། ",
            "སྨོན་པའི་སྒོ་ནས་དེར་འདོད་དོ།། ",
            "རང་གི་སེམས་ཀྱིས་",
            "སངས་རྒྱས་རྣམས་མཆོད་པ། །",
            " ཆོས་ལ་མོས་དང་",
            "བསམ་དང་དབང་འབྱོར་དང༌། ། ",
            "རྣམ་པར་མི་རྟོག་",
            "ཐབས་ཡོངས་བཟུང་བ་དང༌། །",
            " ཀུན་དང་དོན་གཅིག་ཉིད་ལ་",
            "འཇུག་པས་མཆོག །",
            " ཅེས་ཚིགས་བཅད་བརྒྱད་ཀྱིས་བསྟན་ཏེ"
        ],
        [
            "ཀུན་སློང་རབ་ཏུ་དང་བའི་སེམས་དང་ལྡན་པ་ཡིས། ",
            "དགོས་པ་ཚོགས་གཉིས་རྫོགས་པར་བྱ་བའི་ཕྱིར། ",
            "ཞིང་སངས་རྒྱས་རྣམས་ལ་མཆོད་པའི་རྫས་ཆོས་གོས་དང་",
            "ལྷུང་བཟེད་དང་",
            "གདུགས་དང་",
            "རྒྱལ་མཚན་མེ་ཏོག་ལ་སོགས་པས་",
            "ཞེས་བཀུར་སྟི་དང་ཆོས་ཉན་པ་སོགས་ཀྱང་བསྡུ་སྟེ",
            "མདོར་ན་མཆོད་པའི་དངོས་པོ་སྣ་ཚོགས་ཀྱིས་སོ།།",
            "ཚུལ་ཇི་ལྟར་ན་",
            "སངས་རྒྱས་མཆོག་གི་སྤྲུལ་པའི་སྐུ་",
            "འཇིག་རྟེན་དུ་བྱོན་པའི་དུས་ཡིན་ན་",
            "སངས་རྒྱས་ཉིད་མངོན་སུམ་དུ་བྱས་ཏེ་",
            "མཆོད་པ་དང༌། ",
            "སངས་རྒྱས་འཇིག་རྟེན་དུ་མི་བཞུགས་པའི་དུས་ན་",
            "དེ་བཞིན་གཤེགས་པ་རྣམས་ལ་ཡིད་ཀྱིས་དམིགས་ཏེ་",
            "སྐུ་གཟུགས་རི་མོ་མཆོད་རྟེན་ལ་སོགས་པ་མདུན་དུ་བྱས་ཏེ་",
            ""
        ],
        [
            "མཆོད་པ་བྱེད་པ་ནི་",
            "མངོན་སུམ་མིན་པར་མཆོད་པ་",
            "རྣམ་པ་གཉིས་སོ།།",
            "སངས་རྒྱས་འཇིག་རྟེན་དུ་",
            "འབྱུང་བ་དང་འཕྲད་ནས་",
            "མཆོད་པ་བྱེད་ཅིང་མཉེས་པར་བྱེད་པའི་སྒོ་ནས་",
            "བདག་དང་སེམས་ཅན་རྣམས་ལ་དོན་ཡོད་པར་གྱུར་ཅིག་",
            "ཅེས་སྨོན་ལམ་དང་ནི་ལྡན་པས། ",
            "ཞིང་སངས་རྒྱས་དང༌། ",
            "མཆོད་པ་པོ་བདག་དང༌། ",
            "མཆོད་པའི་རྫས་གསུམ་པོ་དེ་དང་",
            "དེའི་མཚན་མར་དམིགས་པར་མི་བྱེད་པ་དེ་ནི་",
            "སངས་རྒྱས་མཆོད་པ་ཡོངས་སུ་རྫོགས་པ་ཡིན་ཏེ",
            "ཕྱོགས་བཅུའི་སངས་རྒྱས་རྣམས་མངོན་སུམ་བྱས་ནས་",
            "མཆོད་པ་ཚད་མེད་པས་དུས་རྟག་ཏུ་",
            "བདག་དང་སེམས་ཅན་ཐམས་ཅད་ཀྱི་ཚོགས་གཉིས་རྫོགས་པའི་ཕྱིར་",
            "མཆོད་པར་གྱུར་ཅིག་ཅེས་སྨོན་པ་དང༌། ",
            "དོན་དམ་པར་མཆོད་པའི་འཁོར་གསུམ་མི་དམིགས་པའི་ངང་ནས་མཆོད་ན་",
            "མཆོད་པ་ཉིད་ཚུལ་བཞིན་ཡོངས་སུ་རྫོགས་པ་ཞེས་བྱའོ།།",
            ""
        ],
        [
            "མཆོད་པའི་དབྱེ་བ་།",
            "སེམས་ཅན་དག་ནི་ཚད་མེད་པ་ཡོངས་སུ་སྨིན་པར་བྱེད་པ་ནི་",
            "སངས་རྒྱས་མཆོད་པའི་རྣམ་གྲངས་གཅིག་སྟེ་",
            "སེམས་ཅན་ལ་ཕན་བཏགས་པ་ནི་",
            "དེ་བཞིན་གཤེགས་པ་དགྱེས་པའི་མཆོད་པ་མཆོག་ཡིན་ནོ།།",
            "དེ་ཡང་",
            "སེམས་ཅན་རྣམས་ཀྱི་རྒྱུད་ལ་",
            "སངས་རྒྱས་མཆོད་པའི་བསམ་པ་བསྐྱེད་ཅིང་",
            "མཆོད་པའི་ལས་བྱེད་དུ་འཇུག་པ་སོགས་",
            "གཙོ་བོར་གྱུར་པའི་ཆོས་བཤད་དེ་",
            "སྨིན་པར་བྱེད་ཅིང་",
            "དེ་ཉིད་དེ་བཞིན་གཤེགས་པ་དགྱེས་པའི་མཆོད་པར་",
            "དམིགས་ཏེ་ཕུལ་བའོ།།",
            "ཡང་རྫས་ཀྱི་སྒོ་ནས་",
            "མཆོད་པ་ཆོས་གོས་དང་",
            "མེ་ཏོག་སོགས་ཀྱི་དངོས་པོའི་རྫས་སྣ་ཚོགས་ཀྱིས་མཆོད་པ་དང༌། ",
            "རྫས་ལ་མི་ལྟོས་པར་སེམས་ཀྱི་སྒོ་ནས་",
            "མཆོད་པ་ཡང་གཞན་ཏེ་རྣམ་གྲངས་གཉིས་སོ།།",
            "སེམས་ཀྱི་མཆོད་པ་དེ་ལ་དབྱེ་།",
            ""
        ],
        [
            "མོས་པ་ནས་དེ་བཞིན་ཉིད་ཀྱི་བར་དགུ་།",
            "དང་པོ་མོས་པ་ནི། ",
            "སེམས་ཀྱིས་སངས་རྒྱས་ལ་དམིགས་ནས་",
            "དང་བ་བསྐྱེད་དེ་",
            "བདག་པོས་མ་བཟུང་བ་དང་",
            "བཟུང་བའི་འཇིག་རྟེན་དང་འཇིག་རྟེན་ལས་འདས་པའི་",
            "མཆོད་པ་ཐམས་ཅད་ཕུལ་བར་མོས་པ་སེམས་ཀྱི་སྒོ་ནས་",
            "མཆོད་པ་ཡིན་མོད་ཀྱང༌། ",
            "སྐབས་འདིར་མོས་པ་དང༌། ",
            "བསམ་པ་དང༌། ",
            "དབང་འབྱོར་པ་གསུམ་དུ་གསུངས་པའི་དང་པོ། ",
            "དེ་བཞིན་གཤེགས་པ་མཆོད་པའི་",
            "ཆོས་སྟོན་པའི་ཐེག་པ་ཆེན་པོའི་",
            "མདོ་ཡི་དོན་ལ་མོས་པ་དེ་ཡང་",
            "སེམས་ཀྱི་མཆོད་པ་ཡིན་ལ",
            "བསམ་པ་ནི་རོ་མྱོང་བ་དང༌། ",
            "རྗེས་སུ་ཡི་རངས་པ་དང༌། ",
            "མངོན་པར་དགའ་བ་དང༌། ",
            "ཆོག་མི་ཤེས་པ་དང༌། ",
            "རྒྱ་ཆེ་བ་དང༌། ",
            "དགའ་བ་དང༌། ",
            "ཕན་འདོགས་པ་དང༌། ",
            "ཉོན་མོངས་པ་མེད་པ་དང༌། ",
            "དགེ་བའི་བསམ་པ་དགུ་སྟེ་",
            "འདི་དག་ཀྱང་སེམས་ཀྱི་མཆོད་པའོ།།",
            "དེ་ཡང་རང་གིས་སྔོན་མཆོད་པ་བྱས་པ་དྲན་པ་དང༌། ",
            "ད་ལྟར་གྱི་མཆོད་པ་ལེགས་སྙམ་དུ་རོ་མྱང་བྱ་དང༌། ",
            "གཞན་གྱི་མཆོད་པ་ལ་རྗེས་སུ་ཡི་རང་བ་དང༌། ",
            "རང་གཞན་གཉིས་ཀས་མ་འོངས་པར་",
            "མཆོད་པ་བྱེད་པ་ལ་མངོན་པར་དགའ་བ་དང༌། ",
            "མཆོད་པའི་དངོས་པོ་དང་མཆོད་ཡུལ་དང་",
            "དུས་ཉི་ཚེ་བ་མིན་པ་ཚད་མེད་པས་ཆོག་མི་ཤེས་པ་དང༌། ",
            "མཆོད་པ་རྒྱུན་མི་ཆད་པར་",
            "བྱང་ཆུབ་སྙིང་པོ་ལ་འདུག་གི་བར་དུ་བྱེད་པའི་",
            "འདོད་པ་དུས་ཆད་པ་མེད་པ་རྒྱ་ཆེ་བའི་བསམ་པ་དང༌། ",
            "མཆོད་པས་སྨིན་པར་བྱ་བའི་ཞིང་",
            "སེམས་ཅན་ཐམས་ཅད་ལ་བྱམས་ཤིང་དགའ་བ་དང༌། ",
            "མཆོད་པ་དེས་སེམས་ཅན་ཐམས་ཅད་ལ་ཕན་གདགས་པར་འདོད་པ་དང་",
            "ཆགས་པ་ང་རྒྱལ་སོགས་མེད་ཅིང་",
            "ཟག་བཅས་ཀྱི་འབྲས་བུ་མི་འདོད་པས་ཉོན་མོངས་པ་མེད་པ། ",
            "མཆོད་པ་དེས་སེམས་ཅན་ཐམས་ཅད་ལ་བླ་ན་མེད་པའི་",
            "བྱང་ཆུབ་ཀྱི་འབྲས་བུ་འཐོབ་པར་",
            "བསྔོ་བ་དགེ་བའི་བསམ་པའོ།།",
            ""
        ],
        [
            "གསུམ་པ་",
            "དབང་འབྱོར་བ་ནི་ནམ་མཁའ་མཛོད་ཀྱི་",
            "ཏིང་ངེ་འཛིན་སོགས་ལ་བརྟེན་ནས་",
            "དེ་བཞིན་གཤེགས་པ་རྣམས་མཆོད་པ་སྟེ་",
            "འདི་ཡང་སེམས་ཀྱི་སྒོ་ནས་མཆོད་པའོ།།",
            "སྨོན་པ་ནི་བླ་མེད་བྱང་ཆུབ་སེམས་བསྐྱེད་ནས་",
            "ཚེ་རབས་གར་སྐྱེས་ཀྱང་",
            "རང་དང་གཞན་ལ་ཕན་པ་བསྒྲུབ་པ་དང༌། ",
            "དེ་བཞིན་གཤེགས་པ་རྣམས་མཆོད་པ་ཚད་མེད་པས་",
            "མཆོད་པར་གྱུར་ཅིག་ཅེས་",
            "སྨོན་ལམ་བཏབ་པ་འདི་ཡང་",
            "སེམས་ཀྱི་སྒོ་ནས་མཆོད་པའོ།།",
            "འདི་ལ་བརྟེན་པ་ཞེས་ཀྱང་ཟེར་རོ། །",
            "སེམས་ཅན་རྣམས་ཀྱི་སྡུག་བསྔལ་བསལ་བར་འདོད་པའི་",
            "སྙིང་བརྩེ་བར་བྱས་པ་དེས་ཀྱང་",
            "དེ་བཞིན་གཤེགས་པ་མཆོད་པར་འགྱུར་བ་དང༌། ",
            "བདག་དང་",
            "སེམས་ཅན་ཡོངས་སུ་སྨིན་པའི་ཕྱིར་",
            "ཚ་གྲང་བཀྲེས་སྐོམ་ངལ་དུབ་སོགས་",
            "སྡུག་བསྔལ་དང་དུ་ལེན་པའི་བཟོད་པ་ཡང་",
            "དེ་བཞིན་གཤེགས་པ་ལ་མཆོད་པ་ཡིན་པ་དག་དང༌། ",
            "ཕ་རོལ་ཏུ་ཕྱིན་པ་དྲུག་ལ་",
            "ཡང་དག་པར་སྤྱོད་པའི་སྒོ་ནི་",
            "སངས་རྒྱས་མཆོད་པ་ཡིན་པ་དང་ནི། ",
            "ཚུལ་བཞིན་ཡིད་ལ་བྱེད་པའི་གཞི་",
            "མི་རྟག་སྡུག་བསྔལ་སྟོང་པ་བདག་མེད་ཀྱི་དོན་ལ་ཡིད་གཏོད་དེ་",
            "དངོས་པོ་རྣམས་རྣམ་པར་དཔྱོད་པ་ཡང་",
            "སངས་རྒྱས་མཆོད་པ་ཡིན་པ་དང༌། ",
            "ས་དང་པོ་ཐོབ་ནས་",
            "དངོས་པོའི་ཆོས་ཉིད་ཁོང་དུ་ཆུད་པ་",
            "བདག་མེད་གཉིས་མངོན་སུམ་རྟོགས་པའི་",
            "ཡང་དག་པའི་ལྟ་བ་སྐྱེས་པ་ཡང་སངས་རྒྱས་མཆོད་པ་ཡིན་པ་དང༌། ",
            "ཉན་ཐོས་རྣམས་ཉོན་སྒྲིབ་ལས་",
            "རྣམ་པར་གྲོལ་བ་དེ་ཡང་",
            "ཉན་ཐོས་རྣམས་ཀྱིས་སངས་རྒྱས་ལ་མཆོད་པ་ཡིན་པ་དང༌། ",
            "བྱང་ཆུབ་སེམས་དཔའ་རྣམས་ཀྱིས་",
            "ས་དང་ཕར་ཕྱིན་རྣམས་རིམ་གྱིས་གྲུབ་པས་",
            "སངས་རྒྱས་ལ་མཆོད་པ་བྱས་པའི་མཐར་སྒྲིབ་གཉིས་སྤངས་པའི་",
            "དེ་བཞིན་ཉིད་ཀྱིས་",
            "བླ་ན་མེད་པའི་བྱང་ཆུབ་ཐོབ་པ་ཡང་",
            "སངས་རྒྱས་ལ་མཆོད་པ་སྟེ་",
            "དེ་ལྟར་སེམས་ཀྱི་མཆོད་པའི་རྣམ་གྲངས་གཞན་དགུའོ།།",
            "ཡང་མཆོད་པའི་དོན་གྱི་རྣམ་པར་དབྱེ་བ་རྣམ་པ་བརྒྱད་ནི། ",
            "རྒྱུ་མཚན་ནི་ཡོན་ཏན་ཐམས་ཅད་ཀྱི་མཐར་ཐུག་པ། ",
            "སངས་རྒྱས་ནི་མཆོད་པའི་ཞིང་གི་དམ་པར་དམིགས་པའི་",
            "རབ་ཏུ་དང་བའི་དད་པ་དང༌། ",
            "མཆོད་པའི་རྣམ་སྨིན་ཚོགས་གཉིས་ཡོངས་སུ་རྫོགས་ཏེ་",
            ""
        ],
        [
            "བླ་མེད་བྱང་ཆུབ་ཐོབ་པའི་ཕྱིར་",
            "ཡོངས་སུ་བསྔོ་བ་དང༌། ",
            "རྟེན་ནམ་གཞི་ནི་མཆོད་པའི་ཡུལ་",
            "སངས་རྒྱས་རྣམས་དང༌། ",
            "མཆོད་པའི་དངོས་པོ་རྫས་དང་",
            "སེམས་ཀྱི་མཆོད་པ་སྣ་ཚོགས་པའོ།།",
            "རྒྱུ་ནི་སངས་རྒྱས་འབྱུང་བ་དང་འཕྲད་ནས་",
            "མཆོད་པ་བྱེད་པར་སྨོན་ལམ་བཏབ་པ་དང༌། ",
            "ཡེ་ཤེས་ནི་མཆོད་པའི་འཁོར་གསུམ་མི་དམིགས་པ་དང་ནི། ",
            "གང་གི་ཆེད་དུ་བྱ་བ་སེམས་ཅན་ཚད་མེད་པ་",
            "ཡོངས་སུ་སྨིན་པར་བྱ་བའི་ཕྱིར་",
            "མཆོད་པ་བྱེད་པ་ཡིན་པས། ",
            "ཞིང་ནི་སེམས་ཅན་དག་དང༌། ",
            "གནས་ཀྱི་མཆོད་པ་ནི་",
            "རྫས་ཀྱི་དངོས་པོ་ལ་གནས་ནས་མཆོད་པ། ",
            "སེམས་ལ་གནས་ནས་མཆོད་པ་སྟེ་",
            "དེ་གཉིས་ཀ་གནས་སུ་།",
            "འོ་ན་དངོས་པོ་དང་གནས་གཉིས་ལ་ཁྱད་ཅི་ཡོད་སྙམ་།",
            "སེམས་ལ་གནས་པའི་མོས་པ་ལ་སོགས་",
            "པ་དེ་ལྟ་བུ་དང་ལྡན་པའི་གང་ཟག་ཀྱང་",
            "ཤུགས་ཀྱིས་བསྟན་པས་ཁྱད་པར་ཡོད་དམ་།",
            "དེ་ལྟར་རྣམ་གྲངས་བརྒྱད་པོ་འདིས་",
            "གོང་གི་ཚིགས་བཅད་བཞི་པོའི་དོན་བསྡུས་ནས་",
            "རྣམ་པ་བརྒྱད་པོ་དེར་རབ་ཏུ་བསྟན་པ་ཡིན་ནོ།།",
            ""
        ],
        [
            "གཞན་ཡང་མཆོད་པའི་དབྱེ་བ་ལ་",
            "སྔོན་མཆོད་པ་བྱས་པ་རྒྱུ་དང༌། ",
            "ད་ལྟར་མཆོད་པ་བྱེད་པ་འབྲས་བུ་དང༌། ",
            "ད་ལྟ་མཆོད་པ་རྒྱུ། ",
            "མ་འོངས་པར་མཆོད་པ་བྱེད་པ་འབྲས་བུ་།",
            "རྒྱུ་མཐུན་པའི་དབང་གིས་",
            "དེ་ལྟར་རྒྱུ་འབྲས་སུ་གྱུར་པ་",
            "དུས་གསུམ་གྱི་མཆོད་པ་ཉིད་དུ་རྣམ་པར་བཞག་པ་དང་",
            "ནི་བདག་ཉིད་ཀྱི་ལུས་དང་ཡན་ལག་འབུལ་བ་དང༌། ",
            "ཆོས་ཉན་པ་དང་སེམས་པ་སོགས་བདག་ཉིད་ཀྱི་མཆོད་པའམ་",
            "ནང་གི་མཆོད་པ་དང༌། ",
            "གཞན་དག་ལ་མཆོད་པ་བྱེད་དུ་བཅུག་པ་དང༌། ",
            "རང་གི་རྫས་ཆོས་གོས་སོགས་ཀྱིས་མཆོད་པ་ནི་",
            "གཞན་མཆོད་པའམ་ཕྱིའི་མཆོད་པ་དག་དང༌། ",
            "རྙེད་པ་ཆོས་གོས་དང་",
            "བསོད་སྙོམས་མལ་ཆ་སོགས་ཀྱིས་མཆོད་པ་དང༌། ",
            "ཕྱག་བྱ་བ་དང་ཐལ་མོ་སྦྱར་བ་དང༌། ",
            "བསུ་ཞིང་ལྡང་བ་དང་བསྟོད་པ་བྱེད་པ་སོགས་བཀུར་སྟིའི་",
            "མཆོད་པ་དེ་གཉིས་ནི་མཆོད་པ་ཆུང་ངུའམ་རགས་པ་ཉིད་དང་ནི། ",
            "དམ་པའི་ཆོས་ཉན་བསམ་སྒོམ་པའི་ཚུལ་གྱིས་སྒྲུབ་པའི་སྒོ་ནས་",
            "མཆོད་པ་ནི་མཆོད་པ་ཆེན་པོའམ་ཕྲ་བ་ཞེས་བྱ་སྟེ་",
            "དེ་ལྟར་རྣམ་པ་གཉིས་སོ།།",
            "སྒྲུབ་པ་དེ་ལའང་ཐེག་པ་ཆུང་ངུ་སྒྲུབ་པ་ནི་",
            "མཆོད་པ་ཆུང་བའམ་དམན་པ་དང༌། ",
            "ཐེག་ཆེན་སྒྲུབ་པ་ནི་",
            "མཆོད་པ་ཆེན་པོའམ་",
            "གྱ་ནོམ་པ་དེ་གཉིས་སོ།།",
            "ཚིག་རྐང་འདི་ཚིག་རྐང་སྔ་མའི་དོན་དང་",
            "སྦྱར་བ་ལས་སྒེར་དུ་བཤད་པ་མེད་པའང་།",
            "མཆོད་པའི་འཁོར་གསུམ་མི་དམིགས་པའི་",
            "ཡེ་ཤེས་ཀྱིས་མ་ཟིན་པའི་",
            "མཆོད་པ་ང་རྒྱལ་དང་བཅས་པ་དང༌། ",
            "མི་རྟོག་ཡེ་ཤེས་ཀྱིས་ཟིན་པ་",
            "ང་རྒྱལ་མེད་པའི་མཆོད་པའོ།།",
            ""
        ],
        [
            "དེ་གཉིས་ལ་མཆོད་པ་ཐ་མ་དང་མཆོག་གི་ཐ་སྙད་ཀྱང་བྱེད་དོ།།",
            "སྦྱོར་དང་ཞེས་སྦྱོར་བས་མཆོད་པ་ལའང་རྣམ་པ་གཉིས་།",
            "དུས་གཞན་ཕྱིས་ཤིག་ན་",
            "མཆོད་པ་སྦྱོར་བ་ནི་ཐག་རིང་བའི་མཆོད་པ་དང༌། ",
            "དུས་དེ་ཉིད་ཀྱི་ཚེའམ་དྲན་པ་ན་",
            "མཆོད་པར་སྦྱོར་བ་ནི་ཉེ་བའི་མཆོད་པའོ།།",
            "དེ་བཞིན་དུ་འགྲོ་བས་མཆོད་པའང་རྣམ་པ་གཉིས་།",
            "འགྲོ་བ་ཆད་ནས་",
            "མཆོད་པ་ཚེ་རབས་གཉིས་སམ་མང་པོའི་བར་དུ་མཆོད་པ་ཆད་ནས་",
            ""
        ],
        [
            "ཕྱིས་མཆོད་པ་དང༌། ",
            "དེ་མ་ཐག་ཏུ་མཆོད་པ་ནི་",
            "གང་དུ་སྐྱེས་ཀྱང་",
            "དེ་མ་ཐག་ནས་མཆོད་པ་སྟེ་",
            "ཉེ་རིང་གཉིས་དང༌། ",
            "སྨོན་པའི་སྒོ་ནས་ཚེ་འདི་ལ་མཆོད་པར་སྨོན་པ་དང༌། ",
            "ཚེ་རབས་ཀུན་ཏུ་མཆོད་པར་སྨོན་པའི་སྒོ་ནས་ཀྱང་",
            "ཉེ་རིང་གཉིས་པོ་དེར་འདོད་དོ།།",
            "མཆོད་པ་མཆོག་ཏུ་གྱུར་པའི་ཁྱད་པར་ནི་",
            "དམིགས་པ་ཐེག་པ་ཆེན་པོའི་ཆོས་ལ་མོས་པ་དང༌། ",
            "བསམ་པ་རོ་མྱང་བ་དང༌། ",
            "རྗེས་སུ་ཡི་རངས་ནས་",
            "དགེ་བའི་བར་དགུ་ལ་གནས་པ་དང༌། ",
            "ནམ་མཁའ་མཛོད་ལ་སོགས་པའི་",
            "ཏིང་ངེ་འཛིན་ཐོབ་པས་",
            "མཆོད་པ་ལ་དབང་འབྱོར་པ་དང༌། ",
            "འཁོར་གསུམ་དུ་རྣམ་པར་མི་རྟོག་པའི་",
            "ཐབས་ཡོངས་སུ་བཟུང་བ་དང༌། ",
            "ས་བརྒྱད་པ་ནས་མི་རྟོག་ཡེ་ཤེས་",
            "རྩོལ་མེད་ལྷུན་གྱིས་གྲུབ་པས་",
            "དེའི་ཚེ་བྱང་སེམས་གཅིག་གིས་མཆོད་པ་བྱས་པ་དེ་",
            "ས་དེར་ཞུགས་པའི་བྱང་ཆུབ་སེམས་དཔའ་ཐམས་ཅད་ཀྱིས་ཀྱང་",
            "དོན་གཅིག་ཏུ་འདྲེས་པའི་ཚུལ་གྱིས་",
            "མཆོད་པ་དེ་བྱས་པ་ཡིན་པས། ",
            "བྱང་ཆུབ་སེམས་དཔའ་དེ་དག་ཀུན་དང་དོན་གཅིག་ལ་འཇུག་པས་",
            "རྟེན་ཉན་རང་དང་བཅས་པའི་མཆོད་པ་ལས་མཆོག་ཏུ་གྱུར་པ་ཡིན་ནོ།། ",
            "གཉིས་པ་དགེ་བའི་བཤེས་གཉེན་བསྟེན་པ་།",
            "བཤེས་གཉེན་བསྟེན་པའི་ཚུལ། ",
            "དེ་ཡི་དབྱེ་བ། ",
            "མཆོག་གི་ཁྱད་པར་བསྟན་པ་གསུམ་ལས། ",
            "དང་པོ་ལ་མདོར་།རྒྱས་བཤད་གཉིས་ལས། ",
            "དང་པོ་མདོར་བསྟན་ནི། ",
            "བསྟེན་པ་རྟེན་དང་གཞི་དང་ནི། །",
            " རྒྱུ་མཚན་དང་ནི་ཡོངས་བསྔོ་དང༌། །",
            " རྒྱུ་དང་ཡེ་ཤེས་ཞིང་དག་དང༌། ། ",
            "གནས་ཀྱི་སྒོ་ནས་རབ་ཏུ་བསྟེན།།",
            ""
        ],
        [
            "ཞེས་པས་བསྟན་།",
            "བཤེས་གཉེན་བསྟེན་པ་ལ་",
            "རྟེན་དགེ་བའི་བཤེས་གཉེན་གྱི་མཚན་ཉིད་དང༌། ",
            "གཞིའམ་དངོས་པོ་ཅི་ལྟ་བུས་བསྟེན་པ་དང་ནི། ",
            "བསྟེན་པའི་རྒྱུ་མཚན་དང་ནི། ",
            "གང་གི་ཆེད་དུ་ཡོངས་སུ་བསྔོ་བ་དང༌། ",
            "དགེ་བའི་བཤེས་གཉེན་བསྒྲུབ་པའི་རྒྱུ་དང༌། ",
            "དེ་ལས་ཡེ་ཤེས་ལ་མཁས་པ་དང༌། ",
            "ཞིང་སྣོད་བཅུད་དག་པར་བྱ་བ་དག་དང༌། ",
            "ཅི་ལ་གནས་ནས་བརྟེན་པའི་གནས་ཀྱི་སྒོ་ནས་",
            "རབ་ཏུ་བསྟེན་པ་བརྒྱད་དོ།། ",
            "གཉིས་པ་རྒྱས་བཤད་ལ་བརྒྱད་ལས། ",
            "དང་པོ་དགེ་བའི་བཤེས་གཉེན་གྱི་མཚན་ཉིད་ནི། ",
            "བཤེས་གཉེན་དུལ་བ་ཞི་ཞིང་ཉེར་ཞི་བ། །",
            " ཡོན་ཏན་ལྷག་པ་བརྩོན་བཅས་ལུང་གིས་ཕྱུག། ",
            "དེ་ཉིད་རབ་ཏུ་རྟོགས་པ་སྨྲ་མཁས་ལྡན།། ",
            "བརྩེ་བའི་བདག་ཉིད་སྐྱོ་བ་སྤངས་ལ་བསྟེན།།",
            ""
        ],
        [
            "ཞེས་པས་བསྟན་།",
            "རྟེན་དགེ་བའི་བཤེས་གཉེན་ནི། ",
            "ལྷག་པ་ཚུལ་ཁྲིམས་ཀྱི་བསླབ་པས་",
            "རྒྱུད་བསྡམས་པས་དབང་པོ་དུལ་བ། ",
            "ལྷག་པ་ཏིང་ངེ་འཛིན་གྱི་བསླབ་པས་",
            "ཉོན་མོངས་དང་རྣམ་གཡེང་ཞི་།",
            "ལྷག་པ་ཤེས་རབ་ཀྱི་བསླབ་པས་",
            "ཉོན་མོངས་དང་",
            "རྣམ་རྟོག་ཉེ་བར་ཞི་བ་གང་ཞིག ",
            "སྟེན་པ་པོ་རང་ལས་ཚུལ་ཁྲིམས་དང་",
            "མང་ཐོས་སོགས་ཀྱི་ཡོན་ཏན་ལྷག་པ་བསྟེན་ན་",
            "དགེ་བའི་སྐྱེད་འདོན་གྱི་རང་དང་མཉམ་པ་དང་",
            "དམན་པ་བསྟེན་ཀྱང་དགོས་པ་ཆུང་ངོ༌།།",
            "བཤེས་གཉེན་དེ་ཡང་",
            "གཞན་ལ་ཆོས་སྟོན་པ་སོགས་ཀྱི་བརྩོན་པ་དང་བཅས་པ་དང༌། ",
            "དམ་པའི་ཆོས་མང་དུ་ཐོས་པས་ལུང་གིས་ཕྱུག་པ། ",
            "རྟོགས་པའི་ཆོས་བདེན་བཞི་དང་",
            "རྟེན་འབྲེལ་སྟོང་པ་ཉིད་སོགས་ཀྱིས་",
            "དེ་ཁོ་ན་ཉིད་རབ་ཏུ་གཏན་ལ་ཕབ་ནས་",
            "རྟོགས་པ་དང༌། ",
            "མིང་ཚིག་ཡི་གེ་འབྲེལ་ཞིང་",
            ""
        ],
        [
            "གསལ་པོར་གྱུར་པའི་སྒོ་ནས་",
            "ཆོས་སྨྲ་བ་ལ་མཁས་པ་དང་ལྡན་པ། ",
            "གདུལ་བྱ་སློབ་མ་རྣམས་ལ་ཐུགས་བརྩེ་བའི་བདག་ཉིད་དུ་གྱུར་པ། ",
            "ཆོས་སྟོན་པ་ལ་མི་མོས་པ་དང༌། ",
            "ལེགས་པར་མི་སྟོན་པ་དང༌། ",
            "ཅུང་ཟད་སྟོན་པ་ལས་རྒྱུན་དུ་",
            "ནན་ཏན་གྱིས་མི་སྟོན་པ་ལྟ་བུའི་",
            "སྐྱོ་ངལ་སྤངས་པ་དེ་ལྟ་བུ་ལ་བསྟེན་པར་བྱའོ།། ",
            "གཉིས་པ་གཞིའམ་དངོས་པོ་ཅི་ལྟ་བུས་བསྟེན་པ་ནི། ",
            "བཀུར་སྟི་རྙེད་པ་དག་དང་རིམ་གྲོ་དང༌། །",
            " སྒྲུབ་པའི་སྒོ་ནས་བཤེས་གཉེན་བསྟེན་པར་བྱ།། ",
            "ཞེས་པས་བསྟན་།",
            "དགེ་བའི་བཤེས་གཉེན་རྙེད་ནས་",
            "བསྟེན་པའི་གཞི་ཅི་ལྟ་བུས་བསྟེན་པར་བྱ་།",
            "ཕྱག་འཚལ་བ་དང་བསུ་སྐྱེལ་དང༌། ",
            "སྟན་ལས་ལྡང་བ་དང༌། ",
            "འཛུམ་པའི་བཞིན་གྱིས་དགའ་བའི་",
            "མིག་གིས་ལྟ་བ་སོགས་ལུས་ཀྱི་བཀུར་སྟི་དང༌། ",
            "བསྟོད་པ་བྱེད་པ་དང༌། ",
            "ཅི་གསུངས་དང་མཐུན་པར་སྨྲ་བ་དང༌། ",
            "བྱམས་ཤིང་གུས་པའི་ཚིག་བརྗོད་པ་སོགས་ངག་གིས་བཀུར་སྟི་དང༌། ",
            "སེམས་ཀྱིས་ཀུན་ནས་དང་ཞིང་དད་པ་བྱེད་པ་།",
            "སྒོ་གསུམ་གྱི་བཀུར་སྟིའི་སྒོ་ནས་",
            "ལེགས་པར་བསྟེན་པའོ།།",
            ""
        ],
        [
            "རྙེད་པ་ནི་ཆོས་གོས་དང་",
            "མལ་ཆ་ལ་སོགས་པ་རྫས་གང་མཁོ་བ་ཕུལ་ཏེ་",
            "བསྟེན་པ་དག་དང༌། ",
            "རིམ་གྲོ་བྱེད་པ་ནི། ",
            "ལུས་བཀྲུ་བ་དང་མཉེ་བ་སོགས་གཡོག་བྱེད་པ་དང༌། ",
            "ཇི་ལྟར་འོས་པའི་ལས་སུ་བྱ་བ་ཐམས་ཅད་སྒྲུབ་པའི་སྒོ་ནས་",
            "བསྟེན་པ་ནི་ཕྱིའི་དངོས་པོས་བསྟེན་ཚུལ་ལོ། །",
            "དགེ་བའི་བཤེས་གཉེན་དེས་",
            "ཆོས་བསྟན་པ་བཞིན་ཉན་པ་དང་",
            "བསམ་པ་སྒོམ་པའི་ཚུལ་གྱིས་",
            "ཆོས་ལ་ཆོས་ཀྱི་རྗེས་སུ་སྒྲུབ་པའི་སྒོ་ནས་",
            "བཤེས་གཉེན་བསྟེན་པར་བྱ་སྟེ་",
            "སྒྲུབ་པའི་སྒོ་ནས་བསྟེན་པ་འདི་",
            "ནང་གི་དངོས་པོས་བསྟེན་པ་ཞེས་བྱའོ།།",
            "དེ་ལྟར་ཕྱི་དང་",
            "ནང་གི་དངོས་པོས་བཤེས་གཉེན་བསྟེན་པར་བྱ་བ་དེ་",
            "བསྟེན་གཞི་ཞེས་བྱ་བ་ཡིན་ནོ།། ",
            "གསུམ་པ་བསྟེན་པའི་རྒྱུ་མཚན་ནམ་མཚན་མ་ནི། ",
            "བསྟེན་གཞི་དེ་བཞིན་བློ་ལྡན་ཆོས་ལ་ནི། །",
            " ཤེས་བསམ་དུས་སུ་འདུད་པས་བཤེས་གཉེན་བགྲོད།། ",
            "ཅེས་པས་བསྟན་།",
            ""
        ],
        [
            "རྒྱུ་མཚན་ཤེས་པ་སྟེ་དགེ་བའི་བཤེས་ལ་",
            "དང་བས་བསྟེན་པ་དེ་བཞིན་དུ་",
            "བློ་ལྡན་སློབ་མ་དེས་མཉན་པར་བྱ་བའི་ཆོས་ལ་ནི། ",
            "བརྙས་པ་དང༌། ",
            "ཆོས་རྐུ་བའི་བསམ་པ་དང༌། ",
            "ཀླན་ཀ་བཙལ་བ་ལྟ་བུའི་བསམ་པ་ངན་པ་སྤངས་ཏེ",
            "ཆོས་དེ་ཉིད་ཀུན་ནས་ཤེས་པར་འདོད་པའི་",
            "བསམ་པ་གཞག་དགོས་པ་དང༌། ",
            "དུས་དུས་སུ་དགེ་བའི་བཤེས་གཉེན་ཀྱི་དྲུང་དུ་འགྲོ་ཞིང་",
            "ཆོས་ཉན་པར་བྱ་བ་ནི། ",
            "བཤེས་གཉེན་དེས་བསམ་གཏན་བྱེད་པ་དང་",
            "ཟས་ཟ་བ་སོགས་སྐབས་སུ་མ་བབས་པའི་",
            "ཚེ་ན་འགྲོ་བར་མི་བྱ་ལ",
            "སྐབས་སུ་བབས་པའི་དུས་དུས་སུ་འགྲོ་ཞིང་",
            "ཆོས་ཉན་པར་བྱའོ།།",
            "དེའི་ཚེ་ལུས་སེམས་དུལ་བའི་སྤྱོད་ལམ་གྱིས་གུས་ཤིང་",
            "འདུད་པས་བཤེས་གཉེན་གྱི་དྲུང་དུ་འགྲོ་བའམ་བགྲོད་པར་བྱའོ།།",
            ""
        ],
        [
            "མ་གུས་པ་དང་ང་རྒྱལ་གྱི་སྤྱོད་ལམ་གྱིས་ནམ་ཡང་མ་ཡིན་ནོ།། ",
            "བཞི་པ་གང་གི་ཆེད་དུ་ཡོངས་སུ་བསྔོ་བ་ནི། ",
            "དེ་ནི་བསྙེན་བཀུར་རྙེད་ལ་འདོད་པ་མེད།། ",
            "བསྒྲུབ་པར་བྱ་ཕྱིར་དེ་ཡོངས་བསྔོ་བར་བྱེད།། ",
            "ཅེས་པས་བསྟན་།",
            "དགེ་བའི་བཤེས་གཉེན་བསྟེན་པ་དེ་དོན་གང་གི་ཕྱིར་བསྔོ་བའམ་གང་གི་ཆེད་དུ་བསམས་ནས་འཇུག་པ་ཡིན་ཞེ་།",
            "དེ་ལྟར་དགེ་བའི་བཤེས་གཉེན་བསྟེན་པ་ནི་མཁས་པའམ་གྲགས་པར་གྱུར་པའི་གང་ཟག་འདི་ལ་བསྟེན་ན་",
            ""
        ],
        [
            "རང་ཡང་མཁས་པ་དང་གྲགས་པར་གྱུར་ནས་",
            "གཞན་གྱིས་བསྙེན་བཀུར་དང་",
            "རྙེད་པ་འབྱུང་ངོ་སྙམ་དུ་བསམ་པས་",
            "ཡོངས་སུ་བཅད་པའམ་",
            "དེའི་དོན་དུ་བསྔོ་བ་ལ་འདོད་པ་མེད་པར། ",
            "བསླབ་པ་གསུམ་གྱི་ཆོས་དགེ་བའི་བཤེས་གཉེན་གྱིས་",
            "ཇི་སྐད་བསྟན་པ་ལྟར་སྙིང་ཐག་པ་ནས་",
            "བསྒྲུབ་པར་བྱ་བའི་ཕྱིར་དགེ་བའི་བཤེས་བཉེན་བསྟེན་པ་།",
            "བདག་གིས་འདི་བསྟེན་ནས་",
            "ཆོས་ཉན་སེམས་སྒོམ་པས་འཕགས་པའི་ལམ་བསྒྲུབ་ཅིང་",
            "ཆོས་ཉིད་ཀྱི་དོན་རྟོགས་པར་གྱུར་ཅིག་ཅེས་",
            "བློའི་འཕེན་པ་དེས་དོན་དེའི་ཆེད་དུ་ཡོངས་སུ་བསྔོ་བར་བྱེད་དོ།། ",
            "ལྔ་པ་",
            "དགེ་བའི་བཤེས་གཉེན་བསྒྲུབ་པའི་རྒྱུ་ནི། ",
            "བརྟན་པ་ཇི་སྐད་བསྟན་པ་སྒྲུབ་པ་དེས། །",
            " དེ་ཡི་སེམས་ནི་ཡང་དག་མགུ་བར་བྱེད།། ",
            "ཅེས་པས་བསྟན་།",
            ""
        ],
        [
            "དགེ་བའི་བཤེས་གཉེན་གྱི་ཐུགས་མགུ་བ་ནི་ཆོས་སྟོན་པར་བྱེད་ཅིང་",
            "བསྟེན་པ་དོན་ཡོད་པའི་རྒྱུ་ཡིན་པས། ",
            "བློའི་ངང་ཚུལ་བརྟན་པའི་སློབ་མ་བཟང་པོ་དགེ་བའི་བཤེས་གཉེན་གྱིས་ཇི་སྐད་བསྟན་པ་བཞིན་ཉམས་སུ་ལེན་ཞིང་སྒྲུབ་པ་དེས། ",
            "དགེ་བའི་བཤེས་གཉེན་དེ་ཡི་སེམས་ནི་ཡང་དག་པར་མགུ་བར་བྱེད་དོ།། ",
            "དྲུག་པ་ཡེ་ཤེས་ལ་མཁས་པ་ནི། ",
            "ཐེག་པ་གསུམ་ལ་མཁས་པ་བློས་རྟོགས་ནས།། ",
            "རང་གི་ཐེག་པ་བསྒྲུབ་པར་བྱ་ཕྱིར་འབད།། ",
            "ཅེས་པས་བསྟན་།",
            "དགེ་བའི་བཤེས་གཉེན་ལས་ཆོས་ཐོས་པས་ཉན་རང་བྱང་སེམས་ཀྱི་ཐེག་པ་གསུམ་ལ་མཁས་པ་ཉིད་དུ་གྱུར་ནས་",
            ""
        ],
        [
            "རང་བློས་ཐེག་པ་གསུམ་གྱི་རྟོགས་པ་ནི་",
            "དགེ་བའི་བཤེས་གཉེན་ལ་བརྟེན་ནས་ཡེ་ཤེས་རྙེད་པའོ།།",
            "དེ་ལྟར་ཐེག་པ་གསུམ་ལ་མཁས་པར་གྱུར་ནས་",
            "བྱང་ཆུབ་སེམས་དཔའ་རྣམས་ཀྱིས་",
            "ཉན་རང་གི་ཐེག་པ་མི་སྒྲུབ་ཀྱི། ",
            "རང་གི་ཐེག་པ་ནི་ཐེག་པ་ཆེན་པོ་སྟེ་",
            "རང་གཞན་གཉིས་ཀྱི་དོན་སྒྲུབ་ཅིང་",
            "འབྲས་བུ་བྱང་ཆུབ་ཆེན་པོ་འཐོབ་པ་ཉིད་",
            "བསྒྲུབ་པར་བྱ་བའི་ཕྱིར་འབད་པ་བྱེད་དོ།། ",
            "བདུན་པ་ཞིང་སྣོད་བཅུད་དག་པར་བྱ་བ་་ནི། ",
            "སེམས་ཅན་ཚད་མེད་ཡོངས་སྨིན་བྱ་ཕྱིར་དང༌། །",
            " ཞིང་དག་པ་ཡང་སྦྱང་བར་བྱ་པའི་ཕྱིར། །",
            " ཞེས་པས་བསྟན་ཏེ",
            "དགེ་བའི་བཤེས་གཉེན་ལ་བརྟེན་ནས་",
            "ནང་བཅུད་ཀྱི་སེམས་ཅན་ཡོངས་སུ་",
            "དག་པར་བྱ་བའི་ཕྱིར་",
            "ཆོས་ཉན་པ་སོགས་ཀྱིས་སེམས་ཅན་ཚད་མེད་པ་ཡོངས་སུ་",
            "སྨིན་པར་བྱ་བའི་ཕྱིར་དང༌། ",
            "ཕྱི་སྣོད་ཀྱི་འཇིག་རྟེན་ཡོངས་སུ་དག་པར་བྱ་བའི་ཕྱིར་",
            "སངས་རྒྱས་ཀྱི་ཞིང་རིན་པོ་ཆེའི་ས་གཞི་དང་དཔག་བསམ་གྱི་ཤིང་",
            "དང་བདུད་རྩིའི་ཆུ་ཀླུང་ལ་སོགས་པའི་",
            "རྒྱན་ཕུན་སུམ་ཚོགས་པ་དང་ལྡན་པའི་ཞིང་",
            "རྣམ་པར་དག་པ་ཡོངས་སུ་སྦྱང་བར་བྱ་བའི་ཕྱིར། ",
            "བཤེས་གཉེན་བསྟེན་ཏེ་",
            ""
        ],
        [
            "ཆོས་ཉན་པ་ཡིན་ནོ།། ",
            "བརྒྱད་པ་",
            "གནས་ཀྱི་སྒོ་ནས་",
            "རབ་ཏུ་བསྟེན་པ་ནི། ",
            "དེ་ཆོས་བགོ་སྐལ་ལ་སྤྱོད་ཡོན་ཏན་ལྡན།། ",
            "བཤེས་གཉེན་རབ་ཏུ་བསྟེན་བྱ་ཟང་ཟིང་མིན།། ",
            "ཞེས་པས་བསྟན་།",
            "ཡིད་ལ་བྱེད་པ་གང་ལ་གནས་པ་སྟེ་",
            "འདི་ལྟར་ཕ་མའམ་ཕུ་ནུ་སོགས་ཀྱི་",
            "སྤྱི་ནོར་དེ་སོ་སོར་བགོས་པའི་ཚེ་",
            "སོ་སོ་རང་གི་སྐལ་བ་ང་ལ་",
            "འདི་མཁོ་ཞེས་ཆེད་དུ་ལེན་པ་ལྟར། ",
            "བྱང་ཆུབ་སེམས་དཔའ་དེ་དམ་པའི་ཆོས་ཀྱི་བགོ་སྐལ་ལ་",
            "སྤྱོད་པའི་ཡོན་ཏན་དང་ལྡན་པའི་ཕྱིར་",
            "བཤེས་གཉེན་རབ་ཏུ་བསྟེན་པར་བྱ་ཡི། ",
            "ཟང་ཟིང་གི་བགོ་སྐལ་ལ་ལོངས་སྤྱོད་པའི་ཕྱིར་མིན་ཏེ",
            "བྱང་ཆུབ་སེམས་དཔའ་ཟང་ཟིང་གིས་བསྡུས་པ་ན་ཡང་",
            "ཁ་ཅིག་གིས་ཆོས་གཙོ་བོར་མི་བྱེད་ཀྱི་",
            "ཟང་ཟིང་ངོར་ཆོས་ཉན་པ་",
            "དེ་ལྟ་བུ་མ་ཡིན་པ་ནི་གནས་ཀྱི་སྒོ་ནས་སོ།།",
            ""
        ],
        [
            "གཉིས་པ་བསྟེན་པ་དེའི་དབྱེ་བ་ནི། ",
            "བློ་དང་ལྡན་པ་རྒྱུ་དང་འབྲས་བུ་དང༌། །",
            " ཆོས་སྒོ་རྗེས་འགྲོ་ཕྱི་དང་ཐོས་མཉན་དང༌། །",
            " སེམས་ཀྱི་རྣལ་འབྱོར་ང་རྒྱལ་བཅས་པ་དང༌། །",
            " ང་རྒྱལ་མེད་ཡིད་ལྡན་པས་བཤེས་གཉེན་བསྟེན།། ",
            "བློ་ལྡན་འགྲོ་དང་སྦྱོར་བ་དང༌། །",
            " སྨོན་པའི་སྒོ་ནས་བཤེས་གཉེན་བསྟེན།། ",
            "ཞེས་པས་བསྟན་།",
            "བློ་དང་ལྡན་པ་དེས་བཤེས་གཉེན་བསྟེན་པ་ལ་ནི་",
            "རྒྱུ་དང་འབྲས་བུ་དག་གི་དབྱེ་བ་ནི། ",
            "ཚེ་རབས་སྔ་མར་དགེ་བའི་བཤེས་གཉེན་བསྟེན་པ་ནི་རྒྱུ་ཡིན་།",
            "ད་ལྟར་བསྟེན་པ་འབྲས་བུ་དང༌། ",
            "ད་ལྟར་བསྟེན་པ་རྒྱུ། ",
            "མ་འོངས་པའི་ཚེ་རབས་རྣམས་སུ་བསྟེན་པ་འབྲས་བུ་།",
            "དེ་ལྟར་འདས་པ་དང་ད་ལྟ་དང་མ་འོངས་པར་བཤེས་གཉེན་བསྟེན་པ་གསུམ་དང༌། ",
            "དགེ་བའི་བཤེས་གཉེན་བསྟེན་ནས་",
            ""
        ],
        [
            "དེའི་གདམས་ངག་དང་རྗེས་སུ་བསྟན་པ་བཞིན་བསྒྲུབས་པས་",
            "ཆོས་ཀྱི་སྒོའི་ཏིང་ངེ་འཛིན་ཐོབ་ནས་",
            "དེའི་རྗེས་སུ་འགྲོ་བའམ། ",
            "དེ་རྟོགས་པ་དང་རྗེས་སུ་མཐུན་པར་",
            "དགེ་བའི་བཤེས་གཉེན་སངས་རྒྱས་དང་བྱང་ཆུབ་སེམས་དཔའ་བསྟེན་པ་ནི་",
            "ནང་གི་བསྟེན་པའོ།།",
            "དགེ་བའི་བཤེས་གཉེན་རྙེད་པ་སོགས་ཀྱིས་བསྟེན་པ་ནི་",
            "ཕྱི་ཡི་བསྟེན་པ་དང༌། ",
            "དགེ་བའི་བཤེས་གཉེན་ལས་",
            "ཆོས་ཐོས་པའི་སྒྲ་ལ་མཉན་པ་ཙམ་གྱིས་སྒོ་ནས་བསྟེན་པ་ནི་",
            "རགས་པའམ་རྩིང་བ་སྟེ་",
            "གཞན་གྱི་སྒྲ་ཙམ་ལ་སེམས་ཕྱི་རོལ་དུ་རྒྱུ་བའི་ཕྱིར་རོ། །",
            "བསམ་པ་དང་སྒོམ་བྱུང་གི་སེམས་ཀྱི་རྣལ་འབྱོར་དང་བཅས་པ་ནི་",
            "ཕྲ་བའམ་ཞིབ་པ་སྟེ་",
            "དོན་ལ་ནང་དུ་སེམས་པའི་ཕྱིར་རོ། །",
            "ཡང་འདི་ལ་བདག་གིས་བཀུར་སྟི་སོགས་ཀྱིས་བསྟེན་ཏོ་",
            "ཞེས་སྙམ་པའི་དངོས་ཞེན་དང་བཅས་པ་ནི་",
            "ང་རྒྱལ་དང་བཅས་པ་དམན་པའོ།།",
            "བདག་དང་བཤེས་གཉེན་བསྟེན་པའི་བྱ་བ་གསུམ་གྱི་",
            "མཚན་མར་མི་འཛིན་པ་ནི་",
            "ང་རྒྱལ་མེད་པའི་ཡིད་དང་ལྡན་པས་",
            "བཤེས་གཉེན་བསྟེན་པ་ཞེས་བྱ་སྟེ་མཆོག་།",
            "བློ་ལྡན་དེས་བཤེས་གཉེན་བསྟེན་པ་ལ་འགྲོ་བའི་སྒོ་ནས་",
            "ཐག་ཉེ་རིང་གཉིས་ལ་སྦྱོར་བའི་སྒོ་ནས་དེ་གཉིས་དང༌། ",
            "སྨོན་པའི་སྒོ་ནས་དེ་གཉིས་ཏེ་",
            "བཤེས་གཉེན་བསྟེན་པའི་དབྱེ་བ་དྲུག་ཡོད་དོ།།",
            "དེ་གང་ཞེ་།"
        ],
        [
            "ཚེ་འདིའི་འགྲོ་བས་བསྟེན་པ་ནི་ཐག་ཉེ་བའོ།།",
            "ཚེ་རབས་དུ་མའི་འགྲོ་བས་བར་ཆོད་ནས་",
            "གཟོད་བསྟེན་པ་རིང་བའོ།།",
            "སྦྱོར་བས་ནི་ཚེ་འདི་ལའང་",
            "དུས་གཞན་ཕྱིས་ཤིག་ན་བསྟེན་པའམ་",
            "ཚེ་རབས་གཞན་དུའང་དེ་མ་ཐག་པར་བསྟེན་པ་མིན་པར་",
            "ཚེ་རབས་གཞན་དུ་མས་བར་ཆོད་ནས་",
            "བསྟེན་པར་སྦྱོར་བ་ཐག་རིང་།",
            "ཚེ་འདི་ལ་ད་ལྟ་ཉིད་དུ་བསྟེན་པར་སྦྱོར་བ་དང་",
            "ཚེ་རབས་ཕྱི་མ་ཉིད་དུ་བསྟེན་པར་སྦྱོར་བ་ནི་ཐག་ཉེ་བའོ།།",
            "སྨོན་པ་ཡང་དེ་བཞིན་དུ་ཚེ་འདི་ཉིད་ལ་",
            "བསྟེན་པར་སྨོན་ལམ་འདེབས་ཤིང་བསྟེན་པ་ཐག་ཉེ་།",
            "ཚེ་རབས་ཕྱི་མར་བསྟེན་པར་",
            "སྨོན་པ་ནི་ཐག་རིང་བའོ།།",
            ""
        ],
        [
            "འདི་གསུམ་རྟེན་དང་སྦྱོར་བ་ལག་ལེན་དང་བསམ་པས་སྨོན་པ་ཤུགས་དྲག་ཞན་གྱི་དབྱེ་བ་ཙམ་མོ། །",
            " གསུམ་པ་མཆོག་གི་ཁྱད་པར་བསྟན་པ་ནི། ",
            "རང་གི་སེམས་ཀྱིས་བཤེས་གཉེན་མཆོག་བསྟེན་པ། །",
            " ཆོས་ལ་མོས་དང་བསམ་དང་དབང་འབྱོར་དང༌། །",
            " རྣམ་པར་མི་རྟོག་ཐབས་ཡོངས་བཟུང་བ་དང༌། །",
            " ཀུན་དང་དོན་གཅིག་ཉིད་ལ་འཇུག་པས་མཆོག །",
            " ཅེས་པས་བསྟན་ཏེ",
            "རང་གི་སེམས་ཀྱིས་བཤེས་གཉེན་མཆོག་བསྟེན་པ་ལ་ནི་",
            "ཐེག་པ་ཆེན་པོའི་ཆོས་ལ་མོས་པའི་སྒོ་ནས་བསྟེན་པ་དང་བསམ་པ་དགུ་གོང་དུ་བཤད་པ་བཞིན་བསྟེན་པ་ལ་སྦྱར་ཏེ་",
            "ཤེས་པར་བྱ་བ་དང༌། ",
            "དབང་འབྱོར་ནི་ཏིང་ངེ་འཛིན་ལ་དབང་ཐོབ་པའི་སྒོ་ནས་བསྟེན་པ་།",
            "ནམ་མཁའ་མཛོད་ཀྱི་ཏིང་ངེ་འཛིན་གྱིས་ལོངས་སྤྱོད་ཚད་མེད་པ་ཕུལ་ཏེ་བསྟེན་པ་དང༌། ",
            "གཟུངས་ཀྱིས་ཚིག་དང་དོན་མི་བརྗེད་པར་འཛིན་པ་སོགས་ཀྱི་སྒོ་ནས་སོ།།",
            "རྣམ་པར་མི་རྟོག་པའི་ཐབས་ཡོངས་སུ་བཟུང་བ་དང༌། ",
            "ས་བརྒྱད་པ་ཡན་ཆད་བྱང་ཆུབ་སེམས་དཔའ་དེ་ཀུན་མཛད་པ་གཅིག་ཏུ་འདྲེས་ནས་",
            "ཀུན་དང་དོན་གཅིག་ཉིད་ལ་འཇུག་པ་སྟེ་རྣམ་གྲངས་ལྔ་པོ་འདིའི་གང་ཡང་རུང་བ་དང་ལྡན་པ་ན་ཡང་བསྟེན་པ་གཞན་ལས་མཆོག་ཏུ་གྱུར་པའོ།།",
            ""
        ],
        [
            "གསུམ་པ་ཚད་མེད་བཞི་།",
            "ཚད་མེད་བཞི་བཤད་པ་དང༌། ",
            "སྙིང་རྗེ་བྱེ་བྲག་ཏུ་བཤད་པ་གཉིས། ",
            "དང་པོ་ལ་ངོ་བོ་དང༌། ",
            "དམིགས་པ་དང༌། ",
            "དབྱེ་བ་དང༌། ",
            "འབྲས་བུ་དང༌། ",
            "མི་མཐུན་ཕྱོགས་དང༌། ",
            "ཡོན་ཏན་བསྟན་པ་སྟེ་",
            "རྣམ་གྲངས་དྲུག་གིས་བསྟན་པ་ལས། ",
            "དང་པོ་བྱམས་སོགས་བཞིའི་ངོ་བོ་ནི། ",
            "བརྟེན་པའི་ཚངས་པ་མི་མཐུན་སྤངས།། ",
            "རྣམ་པར་མི་རྟོག་ཡེ་ཤེས་ལྡན།། ",
            "དམིགས་པ་རྣམ་པ་གསུམ་ལ་འཇུག། ",
            "སེམས་ཅན་རྣམས་ནི་ཡོངས་སྨིན་བྱེད།། ",
            "ཅེས་པས་བསྟན་།",
            ""
        ],
        [
            "བྱང་ཆུབ་སེམས་དཔའི་ཚད་མེད་པ་བཞི་ནི་",
            "མཚན་ཉིད་བཞི་དང་ལྡན་པ་སྟེ་",
            "བྱང་ཆུབ་སེམས་དཔའ་བརྟེན་པའི་རྒྱུད་ཀྱི་ཚངས་པ་ཡི་གནས་པ་",
            "བྱམས་སྙིང་རྗེ་དགའ་བ་བཏང་སྙོམས་བཞི་ནི་",
            "རིམ་པ་ལྟར་བྱམས་སོགས་རང་གི་མི་མཐུན་ཕྱོགས་གནོད་སེམས་དང༌། ",
            "རྣམ་པར་འཚེ་བ་དང༌། ",
            "མི་དགའ་བ་མང་བ་དང༌། ",
            "ཆགས་སྡང་གིས་སེམས་མི་སྙོམས་པ་བཞི་སྤངས་པ་དང༌། ",
            "གྲོགས་རྣམ་པར་མི་རྟོག་པའི་ཡེ་ཤེས་དང་ལྡན་པ་དང༌། ",
            "དམིགས་པ་སེམས་ཅན་དང་ཆོས་དང་དམིགས་པ་མེད་པ་གསུམ་ལ་འཇུག་པ་དང༌། ",
            "བྱེད་ལས་སེམས་ཅན་རྣམས་ཡོངས་སུ་མི་གཏོང་ཞིང་",
            "ཡོངས་སུ་སྨིན་པར་བྱེད་པ་སྟེ་",
            "མཚན་ཉིད་བཞི་དང་ལྡན་ནོ།།",
            "དེ་ཡང་བྱམས་པའི་སེམས་ཀྱིས་གནོད་སེམས་སྤངས་ནས་",
            "བདེ་བ་དང་འཕྲད་འདོད་དང་པོ། ",
            "བྱམས་པ་སྒོམ་པ་པོ་དང༌། ",
            "ཡུལ་སེམས་ཅན། ",
            "བསྒོམ་བྱ་བྱམས་པ་ལྟ་བུ་དེ་དག་གི་",
            "འཁོར་གསུམ་མི་དམིགས་པ་གཉིས་པ། ",
            "དམིགས་པ་གསུམ་ལ་འཇུག་པའི་ཁྱད་པར་གསུམ་པ་།",
            "སོ་སྐྱེ་དང་མུ་སྟེགས་རྣམས་ཀྱི་བྱམས་པ་ནི་",
            "བདག་དང་སེམས་ཅན་ཡོད་པར་",
            "དམིགས་པའི་སེམས་ཅན་ལ་དམིགས་པ་དང༌། ",
            "ཉན་རང་གི་བྱམས་པ་ནི། ",
            "བདག་དང་སེམས་ཅན་ཞེས་བྱ་བ་གང་ཡང་མེད་ཀྱང་",
            "ཕུང་པོ་ལྔ་དུ་མ་དང་མི་རྟག་པ་དང་སྡུག་བསྔལ་བའི་",
            "རང་བཞིན་ཅན་གྱི་དུ་མའི་ཆོས་ཙམ་ལ་དམིགས་ནས་བྱམས་པ་འབྱུང་བའོ།།",
            "བྱང་སེམས་ས་ལ་ཞུགས་པ་དང་",
            "སངས་རྒྱས་ཀྱི་བྱམས་པ་ནི། ",
            "དོན་དམ་པར་སེམས་ཅན་དང་",
            "ཆོས་སུ་ཡང་མི་དམིགས་པ་།",
            ""
        ],
        [
            "རང་བཞིན་གྱིས་སྟོང་པ་ཉིད་ཡིན་ཡང་",
            "རང་སྣང་འཁྲུལ་བའི་སྡུག་བསྔལ་སྒྱུ་མ་ལྟ་བུ་",
            "མྱོང་བའི་སེམས་ཅན་རྣམས་ངོ་བོ་སྟོང་པར་རྟོགས་ནས་",
            "དམིགས་པ་མེད་བཞིན་སེམས་ཅན་ལ་",
            "ཕན་འདོགས་དཔག་ཏུ་མེད་པ་མཛད་པའོ།།",
            "དེ་ལ་སེམས་ཅན་ཙམ་ལ་དམིགས་པའི་ཚད་མེད་བཞི་ནི། ",
            "སོ་སྐྱེ་དང་",
            "མུ་སྟེགས་",
            "ཉན་རང་",
            "བྱང་སེམས་",
            "སངས་རྒྱས་ལྔའི་ཐུན་མོང་ངོ༌།།",
            "ཆོས་ལ་དམིགས་པའི་བྱམས་སོགས་ནི། ",
            "ཉན་རང་",
            "བྱང་སེམས་",
            "སངས་རྒྱས་བཞིའི་ཐུན་མོང་ངོ༌།།",
            "མི་དམིགས་པའི་བྱམས་པ་ནི། ",
            "སངས་རྒྱས་དང་",
            "བྱང་ཆུབ་སེམས་དཔའ་རྣམས་ཀྱི་",
            "ཐུན་མོང་མ་ཡིན་པ་ཞེས་",
            "རྣལ་འབྱོར་སྤྱོད་པའི་ས་ལས་བཤད་དོ།།",
            "འཕགས་པ་བློ་གྲོས་མི་ཟད་པའི་མདོ་ལས། ",
            "ཐོག་མར་སེམས་བསྐྱེད་པའི་",
            "བྱང་ཆུབ་སེམས་དཔའ་རྣམས་ཀྱི་",
            "བྱམས་པ་སེམས་ཅན་ལ་དམིགས་པ་སྟེ་",
            "བདག་མེད་གཉིས་མངོན་སུམ་མ་རྟོགས་པའི་ཕྱིར་དང༌། ",
            "ས་དང་པོ་ནས་",
            "བདུན་པའི་བར་གྱི་",
            "སྤྱོད་པ་ལ་ཞུགས་པའི་",
            "བྱང་ཆུབ་སེམས་དཔའ་རྣམས་ཀྱི་ཆོས་ལ་དམིགས་པའི་",
            "བྱམས་པ་སྟེ་",
            "ཆོས་ཀྱི་དབྱིངས་རྣམ་པར་དག་པ་ལ་",
            "མངོན་སུམ་དམིགས་པའི་ཕྱིར་དང༌། ",
            "ས་བརྒྱད་པ་ཡན་ཆད་",
            "མི་སྐྱེ་བའི་ཆོས་ལ་བཟོད་པ་ཐོབ་པ་རྣམས་ཀྱིས་",
            "བྱམས་པ་དམིགས་པ་མེད་པ་སྟེ་",
            "མི་རྟོག་བཞིན་དུ་འབད་རྩོལ་མེད་པར་",
            "བྱམས་པ་འབྱུང་བའི་ཕྱིར་དེ་ལྟར་གསུངས་སོ།།",
            ""
        ],
        [
            "གཉིས་པ་བྱམས་སོགས་བཞིའི་དམིགས་པ་ནི། ",
            "བརྟན་པ་རྣམས་ཀྱི་དེ་དག་བདེ་འདོད་དང༌། །",
            " སྡུག་བསྔལ་གྱིས་ཉམ་ཐག་དང་བདེ་བ་དང༌། །",
            " ཉོན་མོངས་ཅན་དང་དེ་དག་བསྟན་བཅོས་དང༌། །",
            " དེ་ཡི་དེ་བཞིན་ཉིད་ལ་རབ་ཏུ་འཇུག། ",
            "དེ་དོན་དེ་བཞིན་ཉིད་ཕྱིར་དང༌། །",
            " ཞི་བ་ཐོབ་པས་དག་ཕྱིར་དང༌། །",
            " ལས་གཉིས་ཉོན་མོངས་ཟད་པའི་ཕྱིར། །",
            " བྱམས་པ་དམིགས་པ་མེད་པ་ཡིན།། ",
            "ཞེས་བསྟན་།",
            "བརྟན་པ་བྱང་སེམས་རྣམས་ཀྱི་བྱམས་སོགས་བཞི་པོ་དེ་དག་གི་དམིགས་པ་ནི་",
            "བདེ་བ་འདོད་པའི་སེམས་ཅན་ལ་དམིགས་།",
            "བྱམས་པ་ནི་སེམས་ཅན་བདེ་བ་དང་འཕྲད་པར་འདོད་པའི་རྣམ་པ་དང༌། ",
            "སྙིང་རྗེ་ནི་སྡུག་བསྔལ་གྱིས་ཉམ་ཐག་པ་ལ་དམིགས་ནས་",
            "སྡུག་བསྔལ་དང་བྲལ་བར་འདོད་པའི་རྣམ་པ་ཅན་ནོ།།",
            ""
        ],
        [
            "དགའ་བ་ནི་བདེ་བ་དང་ལྡན་པའི་སེམས་ཅན་ལ་དམིགས་ཏེ་",
            "དེ་དག་བདེ་བ་དང་མི་འབྲལ་བའི་རྣམ་པ་ཅན་དང༌། ",
            "བཏང་སྙོམས་ནི་ཚོར་བ་བདེ་བ་དང་",
            "འཕྲད་པ་དང་མཛའ་བ་སོགས་དང་འཕྲད་ནས་",
            "འདོད་ཆགས་སྐྱེ་བ་དང༌། ",
            "ཚོར་བ་སྡུག་བསྔལ་དང་དགྲ་སོགས་གང་འཕྲད་ནས་",
            "ཞེ་སྡང་ལྡང་བར་གྱུར་པའི་ཉོན་མོངས་པ་ཅན་གྱི་",
            "སེམས་ཅན་ལ་དམིགས་ཏེ",
            "དེ་དག་ལ་ཆགས་སྡང་སྐྱེ་བར་མ་གྱུར་ཅིག་ཅེས་",
            "ཆགས་སྡང་མེད་པར་བཏང་སྙོམས་སུ་",
            "འགྱུར་བར་འདོད་པའི་རྣམ་པ་ཅན་ནོ།།",
            "དེ་རྣམས་ཀྱིས་སེམས་ཅན་གྱི་",
            "རིས་གང་དང་གང་ལ་དམིགས་པ་བསྟན་ཏོ།།",
            ""
        ],
        [
            "ཆོས་ལ་དམིགས་པའི་བྱམས་པས་ནི། ",
            "ཚད་མེད་པ་བཞི་པོ་དེ་དག་སྟོན་པའི་བསྟན་བཅོས་ཡང་དག་པ་ཐེག་པ་ཆེན་པོའི་མདོ་སྡེ་ལ་དམིགས་ནས་",
            "དམིགས་ཡུལ་དེ་དག་འདུ་བྱེད་པའི་ཆོས་ཙམ་གྱི་མཚན་ཉིད་དུ་དམིགས་སོ།།",
            "དམིགས་བྱེད་ཀྱི་བྱམས་པས་ནི། ",
            "དམིགས་ཡུལ་སེམས་ཅན་བཞི་དང་ཐེག་ཆེན་ཆོས་དེ་ཡི་དེ་བཞིན་ཉིད་གཟུང་འཛིན་གཉིས་ཀྱིས་སྟོང་པ་ལ་དམིགས་ནས་རབ་ཏུ་འཇུག་།",
            "དམིགས་པ་མེད་པའི་བྱམས་སོགས་དེ་ལ་དོན་གྱི་དབྱེ་བ་བཞི་སྟེ་",
            "སེམས་ཅན་དང་ཆོས་རྣམས་ཀྱི་དེ་བཞིན་ཉིད་ལ་དམིགས་པའི་ཕྱིར་མི་དམིགས་པའི་བྱམས་པ་ཞེས་བྱ་།",
            "དེས་བདག་དང་ཆོས་སུ་དམིགས་པའམ་ཕྱི་དང་ནང་དུ་དམིགས་པ་མེད་པའི་ཕྱིར་དང༌། ",
            "ས་བརྒྱད་པར་མི་སྐྱེ་བའི་ཆོས་ལ་བཟོད་པ་ཐོབ་པའི་དུས་ན་",
            "རྣམ་རྟོག་དང་འབད་རྩོལ་ཉེ་བར་ཞི་བ་ཐོབ་པས་ཚད་མེད་བཞི་ཡི་ས་བོན་བརྟས་པ་མཐར་ཕྱིན་ནས་",
            "འབད་རྩོལ་དང་རྟོག་དཔྱོད་མེད་པར་ལྷུན་གྱིས་གྲུབ་པས་ཤིན་ཏུ་རྣམ་པར་དག་པ་ཉིད་དུ་གྱུར་པའི་ཕྱིར་མི་དམིགས་པའི་བྱམས་པ་སོགས་སུ་བཞག་པ་དང༌། ",
            "བྱམས་པའི་ལུས་ཀྱི་ལས་དང་ངག་གི་ལས་གཉིས་ནི་བྱམས་པའི་རྒྱུ་མཐུན་ལ",
            ""
        ],
        [
            "ས་བྱུང་བ་ཡིན་ཡང་གཟུགས་ཀྱི་ཕུང་པོར་གཏོགས་ཕྱིར་",
            "དེ་དག་ལ་རྟོག་པ་མེད་པས་",
            "མི་དམིགས་པའི་བྱམས་པར་བཞག་པ་དང༌། ",
            "འདོད་ཆགས་དང་ཞེ་སྡང་སོགས་ཉོན་མོངས་པ་རྣམས་ཟད་པའི་ཕྱིར་",
            "འཕགས་པ་རྣམས་ཀྱི་བྱམས་པ་ནི་",
            "དམིགས་པ་མེད་པ་ཞེས་བྱ་སྟེ",
            "ཉོན་མོངས་པ་རྣམས་ལ་སེམས་ཀྱི་དམིགས་པ་ཞེས་བྱ་བ་ནི། ",
            "ཡུལ་ལ་ལྷག་པར་དམིགས་ནས་",
            "དམ་དུ་འཛིན་པའི་ཕྱིར་མདོ་ལས་ཀྱང་",
            "སེམས་ཀྱི་མདུད་པ་སྤངས་པའི་ཕྱིར་",
            "དམིགས་པ་ཆད་དོ་ཞེས་གསུངས་པ་ལྟར། ",
            "དེ་ལྟ་བུའི་དམིགས་པ་མེད་པའི་ཕྱིར་ཡང་",
            "བྱམས་སོགས་དམིགས་པ་མེད་པའོ།།",
            "དེ་ལྟར་རྒྱུ་མཚན་བཞི་པོ་དེའི་སྒོ་ནས་",
            "བྱམས་པ་དམིགས་པ་མེད་པ་ཡིན་ནོ།། ",
            "གསུམ་པ་བྱམས་སོགས་བཞིའི་དབྱེ་བ་ནི། ",
            "དེ་དག་གཡོ་དང་མི་གཡོ་དང༌། ། ",
            "ཆགས་པས་རོ་མྱང་མིན་ཞེས་བྱ།། ",
            "བྱང་ཆུབ་སེམས་དཔའ་མི་གཡོ་བ། ། ",
            "ཆགས་དང་བྲལ་བར་རབ་ཏུ་གནས། །",
            " མཉམ་བཞག་ངོ་བོ་ཉིད་མིན་ཆུང༌།།",
            ""
        ],
        [
            "འབྲིང་དང་དམན་པའི་ས་པ་དང༌། །",
            " བསམ་པ་དམན་དང་ང་རྒྱལ་བཅས།། ",
            "གང་ཡིན་དེ་དམན་གཞན་ཉིད་ལྷག །",
            " ཅེས་པས་བསྟན་།",
            "བྱམས་སོགས་བཞི་པོ་དེ་དག་ལ་",
            "ཕྱིས་ཉམས་པའམ་འབྲི་བར་འགྱུར་བའི་ཆ་ཅན་ནི་",
            "གཡོ་བ་ཞེས་བྱ་བ་དང༌། ",
            "གནས་པ་དང་",
            "ཁྱད་པར་དུ་འགྱུར་བའི་ཆ་ཅན་ནི་",
            "མི་གཡོ་བ་སྟེ་ཉམས་པར་མི་འགྱུར་བ་དང༌། ",
            "ཚད་མེད་བཞིའི་ཏིང་འཛིན་ཐོབ་ཀྱང་",
            "ཏིང་འཛིན་དེ་ལ་ཆགས་པས་",
            "རོ་མྱངས་ཤིང་དེས་ཆོག་པར་འཛིན་པས་",
            "གོང་མའི་ཡོན་ཏན་མི་འཚོལ་བ་ནི་",
            "ཉོན་མོངས་པ་དང་བཅས་པ་དང༌། ",
            "རོ་མྱང་བ་དང་",
            "ཆོག་འཛིན་བྱེད་པ་མིན་པ་ནི་",
            "ཉོན་མོངས་པ་མེད་པའི་ཚད་མེད་ཅེས་བྱ་སྟེ་",
            "དེ་ལྟར་དབྱེ་བ་བཞི་ལས། ",
            "བྱང་ཆུབ་སེམས་དཔའ་རྣམས་ཀྱི་",
            "ཚད་མེད་པ་བཞི་པོ་ནི་མི་གཡོ་བ་དང༌། ",
            "རོ་མྱང་བ་དང༌། ",
            "ཆོག་འཛིན་གྱི་ཆགས་པ་དང་བྲལ་བར་",
            "རབ་ཏུ་གནས་ཀྱི་གཡོ་བ་དང་",
            "ཉོན་མོངས་ཅན་གཉིས་ནི་མ་ཡིན་ནོ།།",
            "གཞན་ཡང་ཚད་མེད་པ་དེའི་དབྱེ་བ་།",
            "མཉམ་པར་བཞག་པའི་",
            "ངོ་བོ་ཉིད་མིན་པ་འདོད་པའི་ཁམས་ཀྱི་",
            "སེམས་ལ་བརྟེན་པའི་ཚད་མེད་བཞི་ནི་ཆུང་ངུའོ།།",
            ""
        ],
        [
            "གཟུགས་དང་གཟུགས་མེད་པའི་ཁམས་ནི་མཉམ་པར་བཞག་པ་ཞེས་བྱ་།",
            "དེ་ཡང་བསམ་གཏན་དང་པོ་ལ་གནས་རིས་གསུམ་།",
            "ཚངས་རིས་དང༌། ",
            "ཚངས་ལྷ་ཉེ་བའམ་ཚངས་པ་མདུན་ན་འདོན་དང༌། ",
            "ཚངས་ཆེན་གསུམ་ཡོད་།",
            "བསམ་གཏན་གཉིས་པར་འོད་ཆུང་སོགས་གསུམ། ",
            "བསམ་གཏན་གསུམ་པར་དགེ་ཆུང་སོགས་གསུམ། ",
            "བསམ་གཏན་བཞི་པར་སྤྲིན་མེད་འོད་སོགས་གསུམ་དང༌། ",
            "མི་ཆེ་བ་སོགས་གནས་གཙང་ལྔ་སྟེ་བརྒྱད་ཡོད་པ་ལས། ",
            "ཚངས་རིས་ཀྱི་ཚད་མེད་བཞི་ནི་ཆུང་ངུ༌། ",
            "ཚངས་ལྷ་ཉེ་ལྡན་གྱི་དེ་བཞི་འབྲིང་དང༌། ",
            "ཚངས་ཆེན་གྱི་ཚད་མེད་བཞི་ནི་ཆེན་པོ་ཡིན་ལ",
            "དེ་ལྟར་མཉམ་པར་བཞག་པའི་ས་ལ་ཚད་མེད་ཆུང་འབྲིང་ཆེ་གསུམ་དུ་བཞག་པ་ལས་ཆུང་ངུ་དང་འབྲིང་གཉིས་ཀ་ཆུང་ངུར་བསྡུ་།",
            "ཆེན་པོ་དང་དེ་གཉིས་སུ་ཕྱེའོ།།",
            ""
        ],
        [
            "ཡང་དམན་པའི་ས་པ་ཞེས་པ་",
            "ས་འོག་མ་འོག་མ་དམན་པ་དང་",
            "གོང་མའི་རྒྱུད་ཀྱི་ཚད་མེད་ལྷག་པ་།",
            "མོས་སྤྱོད་ཀྱི་ས་པའི་ཚད་མེད་བཞི་སྒོམ་པ་དམན་ཞིང་ཆུང་།",
            "ས་དང་པོ་པའི་ལྷག་ཅིང་ཆེ་བ་དང༌། ",
            "ས་དང་པོ་པའི་དེ་དག་དམན་ལ་",
            "ས་གཉིས་པའི་དེ་བཞི་ལྷག་པའི་ཚུལ་གྱིས་",
            "ས་དང་ས་ལ་ལྟོས་ནས་",
            "ཆེ་ཆུང་དུ་བཞག་པའོ།།",
            "བསམ་པ་དམན་དང་ཞེས་པ་",
            "གཞན་དོན་མི་བྱེད་པས་",
            "ཉན་རང་གི་ཚད་མེད་བཞི་ནི་ཆུང་ངུ་དང༌། ",
            "ས་དང་པོ་ནས་བདུན་པའི་བར་དུ་རྣམ་པར་རྟོག་པའི་",
            "འབད་རྩོལ་དང་བཅས་པའི་",
            "ང་རྒྱལ་དང་བཅས་པ་ཡིན་པས་ཆུང་བ་།",
            ""
        ],
        [
            "དེ་ལྟར་མཉམ་བཞག་མིན་པ་དང༌། ",
            "མཉམ་བཞག་གི་ཡང་ཆུང་དང་འབྲིང་གཉིས་དང༌། ",
            "དམན་པའི་ས་འོག་མ་འོག་མ་དང༌། ",
            "བསམ་པ་དམན་པ་བའི་དང༌། ",
            "ང་རྒྱལ་དང་བཅས་པ་གང་ཡིན་པ་དེ་དམན་པས་ཆུང་ལ",
            "དེ་ལས་གཞན་མཉམ་བཞག་གི་སྐབས་ཀྱི་ཆེན་པོ་དང༌། ",
            "དམན་པའི་ས་མིན་པ་གོང་མ་གོང་མ་དང༌། ",
            "བསམ་པ་དམན་པ་མིན་པ་བྱང་ཆུབ་སེམས་དཔའ་དེ་བཞིན་གཤེགས་པའི་དང༌། ",
            "ས་བརྒྱད་པ་སོགས་དག་པའི་ས་གསུམ་ན་རྣམ་རྟོག་གི་འབད་རྩོལ་མི་མངའ་བས་",
            "ང་རྒྱལ་མེད་པ་དེ་དག་གི་ཚད་མེད་བཞི་ཉིད་ལྷག་པའམ་ཆེན་པོར་ཤེས་པར་བྱའོ།། ",
            "བཞི་པ་བྱམས་སོགས་བཞིའི་འབྲས་བུ་ནི། ",
            "ཚངས་པའི་གནས་པས་གནས་པ་ཡི། །",
            " བློ་ལྡན་རྟག་ཏུ་འདོད་པར་སྐྱེ། །",
            " དེས་ནི་ཚོགས་རྣམས་རྫོགས་བྱེད་ཅིང༌། །",
            " སེམས་ཅན་དག་ཀྱང་རྣམ་སྨིན་བྱེད།། ",
            "ཀུན་ཏུ་ཚངས་དང་མི་འབྲལ་བ། །",
            " དེ་ཡི་མི་མཐུན་ཕྱོགས་དང་བྲལ།། ",
            "བག་མེད་གྱུར་ཀྱང་དེ་ཡི་རྐྱེན། །",
            " མི་བཟད་པས་ཀྱང་མི་འགྱུར་རོ། །",
            " ཞེས་པས་བསྟན་།",
            "སྤྱིར་ཚད་མེད་བཞི་བསྒོམས་པའི་འབྲས་བུར་གཟུགས་ཁམས་སུ་སྐྱེ་བ་ཡིན་ན་ཡང༌། ",
            "བྱམས་སོགས་ཚངས་པའི་གནས་པས་རྟག་ཏུ་གནས་པའོ།།",
            ""
        ],
        [
            "བློ་ལྡན་བྱང་ཆུབ་སེམས་དཔའ་རྣམས་ནི་",
            "སེམས་ཤིན་ཏུ་ལས་སུ་རུང་ཞིང་",
            "བསམ་གྱིས་མི་ཁྱབ་པའི་ཏིང་ངེ་འཛིན་དང་ལྡན་པས་",
            "རྟག་ཏུ་སེམས་ཅན་གྱི་དོན་དུ་འདོད་པའི་ཁམས་གང་ཡིན་པར་",
            "སྐྱེ་བ་ནི་རྣམ་སྨིན་གྱི་འབྲས་བུའོ།།",
            "བྱང་ཆུབ་སེམས་དཔའ་རྣམས་",
            "ཚད་མེད་པའི་སྒོམ་པ་དེས་ནི་",
            "བསོད་ནམས་དང་",
            "ཡེ་ཤེས་ཀྱི་ཚོགས་རྫོགས་པར་བྱེད་པ་",
            "དབང་བྱེད་པའམ་བདག་པོའི་འབྲས་བུའོ།།",
            "ཚད་མེད་བཞི་དང་ལྡན་པའི་",
            "བྱང་སེམས་རྣམས་ཀྱིས་སེམས་ཅན་བསྟན་པ་",
            "འདི་ལ་མ་ཞུགས་པ་རྣམས་བསྟན་པ་ལ་གཞུག་པ་དང༌། ",
            "ཞུགས་པ་དག་ཀྱང་གོང་ནས་གོང་དུ་རིམ་པར་",
            "རྣམ་པར་སྨིན་པར་བྱེད་པ་ནི་",
            "བརྩོན་འགྲུས་ཀྱི་སྒོ་ནས་སྐྱེས་བུའི་རྩལ་གྱི་འབྲས་བུའམ་",
            "སྐྱེས་བུའི་བྱེད་པའི་འབྲས་བུའོ།།",
            "ཚེ་འདིར་གོམས་པས་",
            "ཕྱི་མའི་སྐྱེ་བ་ཀུན་ཏུ་ཚངས་གནས་དང་",
            "མི་འབྲལ་བ་ཉིད་དུ་འགྱུར་བ་རྒྱུ་མཐུན་གྱི་འབྲས་བུའོ།།",
            "ཚངས་གནས་བཞི་པོ་དེ་ཡི་",
            "མི་མཐུན་ཕྱོགས་གནོད་སེམས་སོགས་",
            "བཞི་དང་བྲལ་བ་ནི་བྲལ་བའི་འབྲས་བུའོ།།",
            "ཚངས་གནས་གོམས་པ་ཚད་དུ་གྱུར་པའི་རྟགས་ནི། ",
            "གནོད་སེམས་སོགས་ཀྱི་གཉེན་པོ་བྱམས་སོགས་ཆེད་དུ་མ་བསྒོམ་པར་",
            "རང་དགར་གནས་པའམ་བག་ཟོན་བྱས་པ་མེད་པར་གྱུར་ཀྱང༌། ",
            "གནོད་སེམས་སོགས་སྐྱེད་པར་བྱེད་པ་དེ་ཡི་རྐྱེན་",
            "མི་བཟད་པ་མངོན་དུ་གྱུར་པས་ཀྱང་",
            "བྱམས་སོགས་ཉམས་པར་མི་འགྱུར་བ་ནི་",
            "ཚངས་གནས་གོམས་ཤིང་མི་མཐུན་ཕྱོགས་བྲལ་བར་གྱུར་པའི་",
            "རྟགས་དང་མཚན་མ་ཡིན་ནོ།།",
            ""
        ],
        [
            "འདི་འབྲས་བུ་ཞར་ལ་བསྟན་པ་ལྟར་བྱས་ན་",
            "དེའི་ས་བཅད་ཀྱི་ཁོངས་དང༌། ",
            "ལོགས་སུ་ཕྱེ་ན་ཚད་མེད་གོམས་པའི་",
            "རྟགས་ལྔ་པར་བྱས་ཏེ་",
            "ས་བཅད་བདུན་དུ་བྱའོ།། ",
            "ལྔ་པ་བྱམས་སོགས་བཞིའི་",
            "མི་མཐུན་ཕྱོགས་བཤད་པ་ནི། ",
            "བྱང་ཆུབ་སེམས་དཔའ་གནོད་སེམས་དང༌། །",
            " རྣམ་འཚེ་མི་དགའ་གནོད་སེམས་དང༌། །",
            " འདོད་པའི་འདོད་ཆགས་དང་ལྡན་པ། །",
            " ཉེས་དམིགས་རྣམ་པ་མང་ལ་།",
            ""
        ],
        [
            "ཉོན་མོངས་ཀྱིས་ནི་",
            "བདག་འཇོམས་སེམས་ཅན་འཇོམས་ཤིང་",
            "ཚུལ་ཁྲིམས་འཇོམས། །",
            " ཉམས་བཅས་རྙེད་པས་དམན་ཞིང་",
            "སྲུང་དང་དེ་བཞིན་སྟོན་པས་སྨད། །",
            " རྩོད་བཅས་མི་སྙན་དེ་ནི་གཞན་དུ་",
            "མི་ཁོམ་རྣམས་སུ་སྐྱེ། །",
            " ཐོབ་དང་མ་ཐོབ་ཉམས་པས་",
            "ཡིད་ལ་སྡུག་བསྔལ་ཆེན་པོ་འཐོབ།། ",
            "ཅེས་པས་བསྟན་།",
            "བྱང་ཆུབ་སེམས་དཔའ་ཚད་མེད་བཞི་དང་",
            "མི་ལྡན་པའི་ཉེས་པ་ནི། ",
            "སེམས་ཅན་བདེ་བ་དང་མ་འཕྲད་ན་",
            "སྙམ་པས་སྡུག་བསྔལ་ལ་སྦྱོར་ཕྱིར་",
            "བསད་པ་དང་བརྡེག་པ་སོགས་གནོད་པ་བྱ་བར་སེམས་པ་ནི་",
            "བྱམས་པའི་མི་མཐུན་ཕྱོགས་དང༌། ",
            "ལུས་ཀྱིས་བརྡུང་བརྡེག་སོགས་རྣམ་པར་",
            "འཚེ་བར་བྱེད་པ་ནི་སྡུག་བསྔལ་དང་བྲལ་བར་འདོད་པ་སྙིང་རྗེའི་",
            "མི་མཐུན་ཕྱོགས་དང༌། ",
            "སེམས་ཅན་བདེ་བ་དང་",
            "ལྡན་པར་མཐོང་བ་ལ་ཕྲག་དོག་གི་སེམས་ཀྱིས་",
            "དེ་ལ་མི་མོས་མི་དགའ་བ་ནི་མི་མཐུན་ཕྱོགས་དང༌། ",
            "ཚོར་བ་སྡུག་བསྔལ་བ་དང་དགྲ་ལ་སོགས་པའི་",
            "སེམས་ཅན་མཐོང་ན་",
            "གནོད་སེམས་སྐྱེ་བ་དང༌། ",
            "ཚོར་བ་བདེ་བ་དང་མཛའ་བ་ལ་སོགས་པ་མཐོང་ན་",
            ""
        ],
        [
            "འདོད་པའི་འདོད་ཆགས་སྐྱེ་བ་དང་ལྡན་པ་ནི་བཏང་སྙོམས་ཀྱི་མི་མཐུན་ཕྱོགས་སོ།།",
            "དེ་ལྟར་ཚད་མེད་པ་བཞིའི་མི་མཐུན་ཕྱོགས་དང་ལྡན་།",
            "ལུས་དང་སེམས་ལ་གནོད་པའི་སྡུག་བསྔལ་སྣ་ཚོགས་པའི་ཉེས་དམིགས་རྣམ་པ་མང་པོ་ལ་རེག་པར་འགྱུར་རོ། །",
            "ཇི་ལྟར་ཉེས་དམིགས་མང་བ་འབྱུང་ཞེ་།",
            "གནོད་སེམས་རྣམ་འཚེ་སོགས་ཉོན་མོངས་ཀྱིས་ནི་སྲོག་གཅོད་པ་སོགས་སྡིག་པ་བྱས་པས་བདག་ཉིད་ཚེ་འདི་ལ་བསད་པ་བཅིངས་པ་སོགས་དང༌། ",
            "ཚེ་རབས་གཞན་དུ་དམྱལ་བ་སོགས་སུ་སྐྱེ་བས་སྡུག་བསྔལ་གྱིས་འཇོམས་པར་བྱེད་དོ།།",
            "ཉོན་མོངས་དེ་དག་གིས་གཞན་གྱི་སྲོག་དང་ལོངས་སྤྱོད་ཆུང་མ་སོགས་ལ་གནོད་པའི་སྒོ་ནས་སེམས་ཅན་འཇོམས་ཤིང༌། ",
            "དེ་ལྟར་ཞུགས་པ་དེ་ཚུལ་ཁྲིམས་ཡང་དག་པར་བླངས་པ་ལས་ཉམས་པར་འགྱུར་བས་ཚུལ་ཁྲིམས་ཀྱང་འཇོམས་སོ།།",
            "དེ་ལྟར་ཚུལ་ཁྲིམས་ཉམས་པ་དང་བཅས་པ་དེ་འདི་སྙམ་དུ་བདག་ནི་འཕགས་པ་རྣམས་ཀྱིས་བསྟོད་པའི་ལམ་མཐོ་རིས་སུ་སྐྱེ་བ་ནི་བོར་།",
            ""
        ],
        [
            "སོ་སོའི་སྐྱེ་བོ་སྡིག་ཅན་གྱིས་བསྟན་པའི་",
            "ལམ་ངན་སོང་གི་ལམ་དུ་ཞུགས་པས་",
            "བདག་ནི་བརླག་པ་ཡིན་ནོ་",
            "ཞེས་སེམས་ལ་གདུང་བ་དང་བཅས་པའམ་",
            "འགྱོད་པ་དང་བཅས་ཤིང༌། ",
            "སེམས་མཉམ་ཤིང་ཞུམ་པ་དང་བཅས་འགྱུར་བ་དང༌། ",
            "ཚུལ་ཁྲིམས་ཉམས་པ་དེ་ལ་སྔོན་སྦྱིན་བདག་ཏུ་གྱུར་པ་རྣམས་ཀྱིས་ཀྱང་",
            "གང་ཟག་འདིས་ནི་སྡིག་པ་བྱེད་པ་ཡིན་པས་",
            "སྦྱིན་པའི་གནས་མ་ཡིན་ནོ་",
            "སྙམ་དུ་ཅི་ཡང་འབུལ་བར་མི་བྱེད་ཅིང༌། ",
            "དེ་བཞིན་གཞན་དག་གིས་ཀྱང་བརྙས་ཤིང་",
            "མཆོད་པའི་གནས་སུ་མི་བཞག་པས། ",
            "ཆོས་གོས་དང་བཟའ་བཏུང་ཡོ་བྱད་ཀྱི་རྙེད་པས་དམན་ཞིང་",
            "སྔར་ཚུལ་ཁྲིམས་དང་ལྡན་པའི་དུས་ན་ལྷ་ལ་སོགས་པས་",
            "སྲུང་བར་བྱེད་པ་ཡང་དེ་ལ་གནོད་ཅིང་ཕྱིན་ཆད་སྲུང་བར་མི་བྱེད་པ་དང༌། ",
            "དེ་བཞིན་དུ་སྟོན་པས་ཀྱང་དགེ་སློང་འདི་ནི་",
            "དགེ་སློང་དུ་མི་རུང་བ་དགེ་སྦྱོང་གི་ཆོས་ལས་ཉམས་པ། ",
            "བོང་བུ་ལྟར་སྤྱོད་པ། ",
            "ཤི་བའི་རོ་དང་འདྲ་བ་ཞེས་འདུལ་བ་སོགས་ལས་",
            "རྣམ་པ་དུ་མར་སྨད་པ་མཛད་པ་དེ་ཡང་དེ་ལ་ཐོབ་པ་དང༌། ",
            "ཚུལ་ཁྲིམས་ཉམས་པ་དེ་ཆོས་ཉིད་ཀྱིས་ཚངས་པར་",
            "མཚུངས་པར་སྤྱོད་པ་རྣམས་ཀྱིས་",
            "འདི་དང་ལྷན་གཅིག་གནས་སུ་མི་རུང་ཞེས་",
            "ཚིག་གིས་སྨ་འབེབ་ཅིང་རྩོད་པར་བྱེད་དེ",
            "ཆད་པས་གཅོད་པ་དང༌། ",
            "སྐྲོད་པ་ལ་སོགས་པའི་ལས་བྱེད་པ་དང་བཅས་པའི་ཕྱིར་རོ། །",
            "གང་ཟག་ཆེ་གེ་མོ་ཞིག་གིས་ཚུལ་ཁྲིམས་ཉམས་ཤིང་",
            "སྡིག་པའི་ལས་འདི་དང་འདི་ལྟ་བུ་བྱས་ཞེས་ཕྱོགས་དང་ཕྱོགས་སུ་",
            "མི་སྙན་པ་བསྒྲག་པར་འགྱུར་བ་དང༌། ",
            "གང་ཟག་ཚུལ་ཁྲིམས་ཞིག་པ་དེ་ནི་ཚེ་འདིར་",
            "སྡུག་བསྔལ་མང་པོ་ཐོབ་པ་དེ་ཙམ་དུ་མ་ཟད་སྐྱེ་བ་གཞན་དུ་",
            "དམྱལ་བ་ལ་སོགས་པ་མི་ཁོམ་པའི་གནས་རྣམས་སུ་སྐྱེ་བ་དང༌། ",
            "སྔར་རང་རྒྱུད་ལ་ཐོབ་ཟིན་པའི་ཐོས་པ་དང་",
            "ཚུལ་ཁྲིམས་དང་ཚད་མེད་བཞི་སོགས་ལས་ཀྱང་",
            "ཉམས་པར་འགྱུར་བ་དང༌། ",
            "སླར་ཡོན་ཏན་གྱི་ཆོས་མ་ཐོབ་པ་ཡང་",
            "ཐོབ་མི་ནུས་པས་མ་ཐོབ་པ་ལས་ཀྱང་",
            "ཉམས་པས་ཡིད་ལ་འགྱོད་པ་དང་གདུང་བ་མི་བཟོད་པའི་",
            "སྡུག་བསྔལ་ཆེན་པོ་འཐོབ་པར་འགྱུར་ཏེ",
            "འདི་དག་ནི་གཉེན་པོ་བྱམས་སོགས་དང་",
            "མི་ལྡན་པའི་དབང་གིས་མི་མཐུན་ཕྱོགས་ཉོན་མོངས་རྣམས་འཕེལ་བ་ཉིད་ཀྱི་ཉེས་དམིགས་སོ།། ",
            "དྲུག་པ་བྱམས་སོགས་བཞིའི་ཡོན་ཏན་ནི། ",
            "ཉེས་པ་འདི་ཀུན་བྱམས་སོགས་ལ།། ",
            "ལེགས་པར་གནས་ལ་མི་འབྱུང་སྟེ།།",
            ""
        ],
        [
            "ཉོན་མོངས་ཅན་མིན་སེམས་ཅན་གྱི། །",
            " དོན་དུ་འཁོར་བ་ཡོངས་མི་གཏོང༌།། ",
            "ཇི་ལྟར་རྒྱལ་བའི་སྲས་རྣམས་སེམས་ཅན་ལ།། ",
            "བྱམས་པ་ལ་སོགས་སེམས་པ་འདི་འབྱུང་བ། །",
            " སེམས་ཅན་ཐམས་ཅད་ཡོན་ཏན་ལྡན་པ་ཡི། །",
            " བུ་གཅིག་པ་ལའང་དེ་ལྟ་མ་ཡིན་ནོ།། ",
            "ཞེས་པས་བསྟན་།",
            "ཇི་སྐད་བཤད་མ་ཐག་པའི་ཉེས་པ་འདི་ཀུན་",
            "བྱམས་པ་སོགས་ཚད་མེད་བཞི་ལ་",
            "ཚུལ་བཞིན་ལེགས་པར་གནས་པ་རྣམས་ལ་ནམ་ཡང་མི་འབྱུང་།",
            "ཚད་མེད་བཞི་དང་ལྡན་པ་དེ་ནི་",
            "ཤེས་རབ་ཀྱི་སྟོབས་ཀྱིས་ཆགས་སོགས་ཉོན་མོངས་པས་",
            "མི་གོས་པའི་ཕྱིར་ཉོན་མོངས་ཅན་མིན་ཡང༌། ",
            "སྙིང་རྗེས་སེམས་ཅན་གཞན་གྱི་དོན་དུ་",
            "འཁོར་བ་ཡོངས་སུ་མི་གཏོང་སྟེ་",
            ""
        ],
        [
            "འཁོར་བར་སྐྱེ་བ་བཟུང་ནས་སེམས་ཅན་སྨིན་པར་བྱེད་པ་ཡིན་ཏེ",
            "ཇི་ལྟར་རྒྱལ་བའི་སྲས་རྣམས་སེམས་ཅན་ཐམས་ཅད་ལ་",
            "བྱམས་པ་ལ་སོགས་པ་ཚད་མེད་བཞིའི་སེམས་པ་ཡིས་ཕན་བདེ་བྱེད་པ་འདི་ལྟ་བུ་འབྱུང་བ་ནི་",
            "སེམས་ཅན་ཕལ་བ་ཐམས་ཅད་ལ་ཡང་མེད་།",
            "ཕ་མ་གཉིས་ཀྱིས་ཡོན་ཏན་དང་ལྡན་པ་ཡི་བུ་གཅིག་པུ་སྡུག་ཅིང་",
            "ཕོངས་པ་ལ་ཡང་བྱང་ཆུབ་སེམས་པའི་བྱམས་པ་དེ་ལྟ་བུ་བསྐྱེད་ནུས་པ་མ་ཡིན་ནོ།། ",
            "གཉིས་པ་སྙིང་རྗེ་བྱེ་བྲག་ཏུ་བཤད་པ་ལ་རྣམ་གྲངས་དགུ་ལས། ",
            "དང་པོ་སྙིང་རྗེའི་དམིགས་ཡུལ་ནི། ",
            "རབ་འབར་དགྲ་ཡི་དབང་དུ་སོང༌།། ",
            "སྡུག་བསྔལ་གྱིས་ནོན་མུན་པས་བསྒྲིབས། །",
            " བགྲོད་དཀའི་ལམ་ལ་ཀུན་ཏུ་ཞུགས།། ",
            "འཆིང་བ་ཆེ་དང་ཡང་དག་ལྡན།།",
            ""
        ],
        [
            "ཟས་ཆེན་དུག་དང་འདྲེས་ལ་ཞེན།། ",
            "ལམ་ནི་རབ་ཏུ་སྟོར་གྱུར་པ། །",
            " ལམ་གོལ་ལམ་ཞུགས་སྟོབས་ཆུང་བའི། །",
            " སེམས་ཅན་རྣམས་ལ་སྙིང་རྗེའོ།། ",
            "ཞེས་རྣམ་པ་བཅུ་།",
            "འདོད་ཁམས་པ་འདོད་པའི་ཡོན་ཏན་ལྔ་ལ་",
            "འདོད་ཆགས་རབ་ཏུ་འབར་བ་རྣམས་ལ་དམིགས་ནས་",
            "བྱང་ཆུབ་སེམས་དཔའ་རྣམས་ཀྱིས་",
            "ཀྱེ་མ་སེམས་ཅན་འདི་རྣམས་ཚིམ་པ་མེད་པར་",
            "འདོད་ཆགས་ཀྱི་མེ་རབ་ཏུ་འབར་བས་",
            "རང་དབང་མེད་པར་བྱས་སོ་ཞེས་སྙིང་རྗེ་རབ་ཏུ་སྐྱེའོ།།",
            "དེ་བཞིན་དུ་དགེ་བ་བྱེད་པ་ལ་ཞུགས་ཀྱང་",
            "དེ་ཡི་དགྲ་བདུད་ཀྱིས་བར་ཆད་བྱས་པ་ཡི་དབང་དུ་སོང་ནས་",
            "དགེ་བ་བྱེད་པ་བཏང་བ་རྣམས་ལ་ཡང་སྙིང་རྗེ་བ་སྐྱེའོ།།",
            ""
        ],
        [
            "ངན་སོང་གསུམ་དུ་སྐྱེས་ནས་",
            "ཚོར་བ་མི་བཟོད་པ་མྱོང་བ་དང༌། ",
            "མཐོ་རིས་ན་ཡང་",
            "སྐྱེ་རྒ་ན་འཆི་སོགས་",
            "སྡུག་བསྔལ་གྱིས་ནོན་པར་གྱུར་པའི་",
            "སེམས་ཅན་རྣམས་ལ་དམིགས་ནས་",
            "སྙིང་རྗེ་རབ་ཏུ་སྐྱེའོ།།",
            "སྡུག་བསྔལ་ཀྱི་",
            "རྒྱུ་ལུས་ངག་ཡིད་ཀྱི་ཉེས་པར་སྤྱོད་པ་",
            "སྲོག་གཅོད་པ་སོགས་ལ་ཞུགས་ནས་",
            "དེའི་འབྲས་བུ་དམྱལ་སོགས་ཀྱི་",
            "སྡུག་བསྔལ་འབྱུང་བ་མི་ཤེས་པའི་",
            "མུན་པས་བསྒྲིབས་པ་ཤན་པ་དང༌། ",
            "རྔོན་པ་དང༌། ",
            "རྐུན་པོ་སོགས་",
            "སེམས་ཅན་སྡིག་པ་བྱེད་པ་རྣམས་ལ་སྙིང་རྗེ་བ་དང༌། ",
            "གང་དག་ཐར་པའི་ཕྱོགས་ལ་",
            "ཡིད་གཏན་ནས་མི་འཇུག་པ་རིགས་ཆད་པའི་",
            "གང་ཟག་རྣམས་སྐྱེ་བ་མཐའ་མེད་པར་",
            "འཁོར་བར་འཁྱམས་པས་",
            "བགྲོད་དཀའི་ལམ་ལ་ཀུན་ཏུ་ཞུགས་པ་ཡིན་པས་",
            "དེ་རྣམས་ལ་སྙིང་རྗེ་སྐྱེའོ།།",
            "བསྟན་པ་འདི་ལས་",
            "ཕྱི་རོལ་དུ་གྱུར་པའི་",
            "མུ་སྟེགས་ཅན་བདག་དང་",
            "བདག་གིར་ལྟ་བ་སོགས་",
            "ལྟ་བ་ངན་པ་སྣ་ཚོགས་ཀྱི་འཆིང་བ་ཆེ་དང་",
            "ཡང་དག་ལྡན་པ་རྣམས་ལ་སྙིང་རྗེ་སྐྱེའོ།།",
            ""
        ],
        [
            "བསམ་གཏན་གཟུགས་མེད་ཀྱི་སྙོམས་འཇུག་ཙམ་ལ་ཐར་པ་དང་",
            "བདེ་བར་འདུ་ཤེས་པས་རོ་མྱང་ཞིང་ཆགས་པ་ནི། ",
            "དཔེར་ན་ཟས་ཆེན་པོ་ཡིད་འོང་དུག་དང་འདྲེས་པ་ལ་ཞེན་ནས་",
            "ཟ་བ་དང་འདྲ་བར་གནས་སྐབས་དེར་བདེ་ཡང་མཐར་ཉམས་པའི་ཆོས་ཅན་ཡིན་པས་",
            "འཁོར་བ་ལས་མ་འདས་པས་དེ་འདྲའི་སེམས་ཅན་རྣམས་ལ་དམིགས་ནས་སྙིང་རྗེ་སྐྱེའོ།།",
            "མུ་སྟེགས་པ་དག་ཐར་པའི་ཆེད་དུ་མེ་ལྔས་གདུང་བ་དང་བྲག་ཁ་ནས་ལྕེབས་པ་སོགས་ཚུལ་ཁྲིམས་དང་བརྟུལ་ཞུགས་ཕྱིན་ཅི་ལོག་པར་ལམ་དུ་མཐོང་ནས་",
            "ཐར་པ་འཚོལ་བ་ནི། ",
            "ཡང་དག་པའི་ལམ་ནི་རབ་ཏུ་སྟོར་བར་གྱུར་པ་ཡིན་པས་དེ་རྣམས་ལ་དམིགས་ནས་",
            "སྙིང་རྗེ་རབ་ཏུ་སྐྱེའོ།།",
            "ཉན་ཐོས་དང་བྱང་སེམས་ཀྱི་རིགས་མ་ངེས་པ་དག་ཉན་རང་གི་ལམ་དུ་ཞུགས་པ་ནི་",
            "ཐར་པའི་ལམ་ལ་ཞུགས་ཀྱང་རང་བཞིན་དོན་གཉིས་སྒྲུབ་པའི་ཐེག་པ་ཆེན་པོའི་ལམ་ལས་གོལ་བ་དམན་ལམ་ལ་རབ་ཏུ་ཞུགས་པ་རྣམས་ལ་སྙིང་རྗེ་སྐྱེའོ།།",
            ""
        ],
        [
            "ཐེག་པ་ཆེན་པོའི་ལམ་ལ་ཞུགས་ཀྱང་",
            "མཐུན་རྐྱེན་ཚོགས་མ་རྫོགས་པ་དང༌། ",
            "འགལ་རྐྱེན་གྱིས་ཟིན་པས་",
            "ལམ་ཚུལ་བཞིན་སྒྲུབ་མི་ནུས་པར་སྟོབས་ཆུང་བའི་",
            "སེམས་ཅན་རྣམས་ལ་སྙིང་རྗེ་སྐྱེའོ།།",
            "དེ་ལྟར་དམིགས་ཡུལ་བཅུ་ལ་བརྟེན་ནས་",
            "སྐྱེས་པའི་སྙིང་རྗེ་དེ་ཡང་དབྱེ་བ་རྣམ་པ་བཅུར་འགྱུར་རོ། །",
            " གཉིས་པ་སྙིང་རྗེས་སེམས་ཅན་རྣམས་ལ་",
            "དམིགས་པའི་འབྲས་བུ་ཅི་ཞིག་འཐོབ་པ་ནི། ",
            "འཚེ་སྤངས་བྱང་ཆུབ་མཆོག་གི་ས་བོན་དང༌། །",
            " བདེ་བ་བསྐྱེད་དང་གདུང་བྱེད་འདོད་པའི་རྒྱུ། །",
            " ངོ་བོ་ཉིད་སྦྱིན་ཆོས་ལ་བརྟེན་པ་ཡི། །",
            " རྒྱལ་བའི་སྲས་ལ་བྱང་ཆུབ་ཐག་མི་རིང༌། །",
            " ཞེས་པས་བསྟན་ཏེ",
            "སྙིང་རྗེ་དང་ལྡན་པ་རྣམས་ནི་",
            "སེམས་ཅན་རྣམས་ལ་རྡེག་འཚོག་སོགས་ཀྱི་",
            "འཚེ་བ་རྣམ་པར་སྤངས་པ་ནི་བྲལ་བའི་འབྲས་བུའོ།།",
            "བྱང་ཆུབ་མཆོག་གི་ས་བོན་དུ་གྱུར་པའི་",
            "ཚོགས་གཉིས་གསོག་པ་ནི་བདག་པོའི་འབྲས་བུ་དང༌། ",
            "སེམས་ཅན་གཞན་ལ་སྡུག་བསྔལ་དང་བྲལ་བའི་",
            "བདེ་བ་བསྐྱེད་པ་དང༌། ",
            "དེའི་ཆེད་དུ་རང་གིས་ཚ་གྲང་ངལ་དུབ་སོགས་གདུང་བ་སྣ་ཚོགས་",
            "དང་དུ་ལེན་པར་བྱེད་པ་ནི་སྐྱེས་བུ་བྱེད་པའི་འབྲས་བུའོ།།",
            "སྙིང་རྗེ་དང་ལྡན་པ་རྣམས་གང་དང་གང་དུ་",
            "སྐྱེ་བར་འདོད་པ་དེར་སྐྱེ་བར་འགྱུར་བ་",
            "ཇི་ལྟར་འདོད་པའི་རྒྱུ་བྱེད་པ་རྣམ་སྨིན་གྱི་འབྲས་བུའོ།།",
            ""
        ],
        [
            "ཚེ་རབས་སྔ་མ་རྣམས་སུ་སྙིང་རྗེ་གོམས་པས་",
            "ཚེ་རབས་ཕྱི་མ་རྣམས་སུ་ཡང་སྙིང་རྗེ་གོང་དུ་འཕེལ་ཞིང་",
            "རྒྱུན་ཆགས་སུ་འབྱུང་བ་ནི་སྙིང་རྗེའི་རང་བཞིན་ནམ་",
            "ངོ་བོ་ཉིད་སྦྱིན་པ་ནི་རྒྱུ་མཐུན་པའི་འབྲས་བུའོ།།",
            "དེ་ལྟ་བུའི་སྙིང་རྗེའི་ཆོས་ལྔ་པོ་དེ་ལ་བརྟེན་པ་ཡི་",
            "རྒྱལ་བའི་སྲས་རྣམས་བླ་ན་མེད་པའི་བྱང་ཆུབ་ནི་",
            "ཐག་མི་རིང་སྟེ་མྱུར་དུ་འཐོབ་པར་འགྱུར་རོ། །",
            " གསུམ་པ་ཤེས་རབ་དང་ལྡན་པའི་སྙིང་རྗེའི་བྱེད་ལས་ནི། ",
            "སྙིང་རྗེ་བློ་མཆོག་འཁོར་བར་གཏོགས་པ་ཡི། །",
            " སྡུག་བསྔལ་བདག་ཉིད་ཀུན་དང་བདག་མེད་པར། །",
            " རྣམ་པར་ཤེས་ནས་སྐྱོ་བར་མི་འགྱུར་ཞིང༌། ",
            "ཉེས་པས་རབ་གནོད་པར་ཡང་མི་འགྱུར་རོ། །",
            " འཇིག་རྟེན་སྡུག་བསྔལ་བདག་ཉིད་ལྟ་བ་ཡི། །",
            " བརྩེ་དང་ལྡན་པས་སྡུག་བསྔལ་དེ་དང་ནི། །",
            " དེ་ཡོངས་སྤོང་བའི་ཐབས་ཀྱང་ཇི་བཞིན་རིག། ",
            "ཉམ་ང་བར་བྱེད་སྐྱོ་བར་ཡང་མི་འགྱུར།།",
            ""
        ],
        [
            "ཞེས་པས་བསྟན་།",
            "བྱང་ཆུབ་སེམས་དཔའ་སྙིང་རྗེ་ཆེན་པོ་དང་",
            "ལྡན་པའི་བློ་གྲོས་མཆོག་ཤེས་རབ་ཀྱི་སྟོབས་ཀྱིས་",
            "ཁམས་གསུམ་འཁོར་བར་གཏོགས་པ་ཡི་ཕྱི་དང་",
            "ནང་གི་ཆོས་ཐམས་ཅད་མི་རྟག་པ་དང་",
            "སྡུག་བསྔལ་བ་གསུམ་དང་ནང་གསེས་སུ་ཕྱེ་བས་",
            "རྣམ་གྲངས་ཤིན་ཏུ་མང་པོའི་སྡུག་བསྔལ་བའི་",
            "བདག་ཉིད་ཀུན་ཤེས་པ་དང༌། ",
            "ཆོས་དེ་དག་སྟོང་པ་དང་བདག་མེད་པར་",
            "རྣམ་པར་ཤེས་ནས་འཁོར་བའི་སྡུག་བསྔལ་གྱིས་",
            "སྐྱོ་བར་མི་འགྱུར་ཞིང་",
            "སྙིང་རྗེས་གཞན་དོན་བྱེད་ལ",
            "ཤེས་རབ་ཀྱིས་འཁོར་བ་རང་བཞིན་མེད་པར་ཤེས་པའི་ཕྱིར་",
            "འཁོར་བའི་ཉེས་པ་སྐྱེ་རྒ་ན་འཆི་སོགས་སྡུག་བསྔལ་བ་དང༌། ",
            "འདོད་ཆགས་དང་ཞེ་སྡང་སོགས་ཉོན་མོངས་པས་",
            "རབ་ཏུ་གནོད་པར་ཡང་མི་འགྱུར་རོ། །",
            "འཇིག་རྟེན་མཐའ་དག་གི་སྡུག་བསྔལ་གསུམ་ལ་",
            "བདག་རང་ཉིད་ཀྱི་སྡུག་བསྔལ་དང་འདྲ་བར་ལྟ་བ་ཡི་",
            "གཞན་ལ་བརྩེ་བ་དང་ལྡན་པའི་ཚུལ་དེ་དང་",
            "ནི་སྡུག་བསྔལ་དེ་སྤོང་བའི་ཐབས་སྡུག་བསྔལ་གྱི་",
            "རྒྱུ་ཀུན་འབྱུང་ཡིན་པར་མཁྱེན་ནས་",
            "དེའི་གཉེན་པོ་ལམ་དང་འགོག་པ་དང་",
            "བཅས་བདག་ཀྱང་ཇི་ལྟ་བཞིན་དུ་རིག་ཅིང་",
            "ཁོང་དུ་ཆུད་པའི་ཕྱིར། ",
            "གཞན་གྱི་སྡུག་བསྔལ་ལ་བཏང་སྙོམས་སུ་མི་བྱེད་པར་",
            "སྙིང་རྗེ་ཞིང་ཉམ་ང་བར་བྱེད་ཀྱང་",
            "དེ་བསལ་བའི་ཐབས་ཤེས་པས་",
            "སྡུག་བསྔལ་དེས་སེམས་སྐྱོ་བར་ཡང་མི་འགྱུར་རོ། །",
            " བཞི་པ་སྙིང་རྗེའི་དབྱེ་བ་ནི། ",
            "སྙིང་རྗེའི་བདག་ཉིད་ཅན་གྱི་བརྩེ་བ་འདི། །",
            " རང་བཞིན་དང་ནི་སོ་སོར་བརྟགས་པ་དང༌། །",
            " དེ་སྔོན་གོམས་པར་བྱས་དང་ལྡན་པ་དང༌། །",
            " མི་མཐུན་ཕྱོགས་ཉམས་རྣམ་དག་ཐོབ་པ་བཞི། །",
            " ཞེས་པས་བསྟན་ཏེ",
            ""
        ],
        [
            "སྙིང་རྗེའི་བདག་ཉིད་ཅན་",
            "བྱང་ཆུབ་སེམས་དཔའི་བརྩེ་བ་འདི་ལ་",
            "རང་བཞིན་ཏེ་རིགས་ཀྱི་དབང་གིས་",
            "སྙིང་རྗེའི་རང་བཞིན་ཅན་དུ་གྱུར་པ་དང་ནི། ",
            "སྙིང་རྗེའི་ཡོན་ཏན་དང༌། ",
            "སྙིང་རྗེ་མེད་པའི་སྐྱོན་དང༌། ",
            "སེམས་ཅན་རྣམས་རང་དབང་མེད་པར་",
            "སྡུག་བསྔལ་གསུམ་ལ་འཕྱན་པའི་ཚུལ་དང༌། ",
            "དེ་རྣམས་རང་གི་གཉེན་དང་",
            "བཤེས་སུ་གྱུར་པ་གྲངས་མེད་པ་དང༌། ",
            "བདེ་བ་འདོད་ཅིང་",
            "སྡུག་བསྔལ་མི་འདོད་པ་ལ་ཐམས་ཅད་འདྲ་ཡང་",
            "ཞེ་འདོད་དང་",
            "ལག་ལེན་ཕྱིན་ཅི་ལོག་ཏུ་སོང་བ་སོགས་",
            "སྙིང་རྗེའི་བློ་སྦྱང་བའི་ཚུལ་རྣམས་སོ་སོར་བརྟག་པར་བྱས་པ་དང༌། ",
            "སྙིང་རྗེ་དེ་སྔོན་གོམས་པར་བྱས་པ་དང་ལྡན་པ་དང༌། ",
            "མི་མཐུན་ཕྱོགས་གནོད་སེམས་རྣམ་",
            "འཚེ་སོགས་ཉམས་པར་གྱུར་པའི་",
            "སྙིང་རྗེ་རྣམ་དག་ཐོབ་པ་བཞིའོ།།",
            "ཕྱི་མ་འདི་ནི་གང་ལ་ཡང་",
            "ཆགས་པ་དང་",
            "ཞེ་སྡང་མི་སྐྱེ་བའི་འདོད་ཆགས་དང་བྲལ་བའི་སྙིང་རྗེ་ཐོབ་པའོ།།",
            "དེ་ལྟར་རང་བཞིན་དང༌། ",
            "སོ་སོར་བརྟགས་པ་དང༌། ",
            "བསྒོམས་པ་དང༌། ",
            "འདོད་ཆགས་དང་བྲལ་པ་ཐོབ་པ་བཞིའོ།། ",
            "ལྔ་པ་",
            "སྙིང་རྗེ་ཆེན་པོའི་ཁྱད་པར་བཤད་པ་།",
            "དངོས་དང༌། ",
            "དེའི་ཆེ་བ་དཔེས་བསྟན་པ་གཉིས་ལས། ",
            "དང་པོ་སྙིང་རྗེ་ཆེན་པོའི་ཁྱད་པར་དངོས་ནི། མཉམ་དང་རྟག་མིན་ལྷག་པའི་བསམ་པས་མིན།། ",
            "སྒྲུབ་པའི་སྒོ་དང་འདོད་ཆགས་བྲལ་བ་དང༌། །",
            " མི་དམིགས་པས་མིན་གང་དེ་བརྩེ་མིན་ཏེ།།",
            ""
        ],
        [
            "དེ་བཞིན་བརྩེ་མེད་གང་དེ་བྱང་ཆུབ་མིན།། ",
            "ཞེས་པས་བསྟན་།",
            "མཉམ་པའི་སྙིང་རྗེ་མེད་ན་",
            "སྙིང་རྗེ་ཆེན་པོ་མ་ཡིན་།",
            "སོ་སྐྱེ་དང་ཉན་ཐོས་རང་སངས་རྒྱས་ཀྱི་སྙིང་རྗེ་ལྟ་བུར་འགྱུར་།",
            "ཇི་ལྟར་ན། ",
            "སྡུག་བསྔལ་མངོན་དུ་གྱུར་པའི་སེམས་ཅན་རྣམས་ལ་སྙིང་རྗེ་སྐྱེ་ཡང༌། ",
            "བདེ་ཚོར་དང་ལྡན་པ་དང༌། ",
            "བཏང་སྙོམས་ཀྱི་ཚོར་བ་དང་ལྡན་པ་ལ་སྙིང་རྗེ་མི་སྐྱེ་བ་ནི་",
            "མི་མཉམ་པའི་ཕྱིར་སྙིང་རྗེ་ཆེན་པོ་མ་ཡིན་ལ",
            "བྱང་ཆུབ་སེམས་དཔའ་རྣམས་ཀྱིས་ནི་",
            "ཟག་བཅས་ཀྱི་ཚོར་བ་བདེ་སྡུག་བཏང་སྙོམས་ཅི་མྱོང་ཡང་",
            "སྡུག་བསྔལ་གསུམ་ལས་མ་འདས་པར་གཟིགས་།",
            ""
        ],
        [
            "ཇི་ལྟར་མནར་མེད་པའི་",
            "སེམས་ཅན་རྣམས་ལ་སྙིང་རྗེ་བ་ལྟར། ",
            "སྲིད་པའི་རྩེ་མོའི་བར་གྱི་སེམས་ཅན་རྣམས་ལ་ཡང་",
            "དེ་དང་འདྲ་བར་མཉམ་པར་སྙིང་རྗེ་སྐྱེ་བས་ན་",
            "མཉམ་པ་ཉིད་ཀྱི་སྙིང་རྗེ་ཆེན་པོ་ཞེས་བྱ་བ་དང༌། ",
            "བར་འགའ་སྙིང་རྗེ་འབྱུང་རེས་འགའ་མི་འབྱུང་བ་ལྟ་བུ་སོ་སྐྱེའི་སྙིང་རྗེ་དང༌། ",
            "ཉན་རང་རྣམས་ལ་ཡང་སེམས་ཅན་ལ་སྙིང་རྗེ་བ་ཙམ་ཡོད་ཀྱང་",
            "ཕུང་པོ་ལྷག་མེད་ཀྱི་དུས་ན་ཟད་ཅིང་རྒྱུན་ཆད་པས་",
            "རྟག་པ་མིན་པས་སྙིང་རྗེ་ཆེན་པོ་ཞེས་མི་བྱའོ།།",
            "བྱང་ཆུབ་སེམས་དཔའི་སྙིང་རྗེ་ནི་",
            "སློབ་པ་ལམ་གྱི་གནས་སྐབས་ཀུན་ཏུ་",
            "རྒྱུན་ཆགས་པར་འབྱུང་བ་དང༌། ",
            "ཕུང་པོ་ལྷག་མེད་ཀྱི་མྱ་ངན་ལས་འདས་པའི་དབྱིངས་སུ་ཞུགས་ཀྱང་",
            "ནམ་ཡང་མི་ཟད་པའི་རྟག་པའི་སྙིང་རྗེ་ཡིན་པའི་ཕྱིར་",
            "སྙིང་རྗེ་ཆེན་པོའོ།།",
            "གཞན་དོན་ཁུར་དུ་འཁྱེར་བའི་ལྷག་པའི་བསམ་པས་",
            "མིན་པའི་སྙིང་རྗེ་ནི། ",
            "འཇིག་རྟེན་པས་རང་དོན་དང་འདྲེས་ནས་",
            "མཛའ་བཤེས་སོགས་བདག་གིར་འཛིན་པ་ལ་སྙིང་རྗེ་བ་དང༌། ",
            "རང་ལ་ཕན་འདོགས་པ་ལ་སྙིང་རྗེ་བ་ཙམ་དང༌། ",
            "ཉན་རང་རྣམས་ལ་བདག་གཞན་མཉམ་པ་ཉིད་རྟོགས་པས་",
            "གཞན་དོན་ཁུར་དུ་འཁྱེར་བའི་བསམ་པ་མེད་པས་",
            "དེ་དག་གི་སྙིང་རྗེ་ལ་སྙིང་རྗེ་ཆེན་པོ་ཞེས་མི་བྱ་།",
            "བྱང་ཆུབ་སེམས་དཔའ་ས་དང་པོ་ཐོབ་ནས་",
            "བདག་གཞན་མཉམ་པ་ཉིད་ཀྱི་ཆོས་ཉིད་མངོན་སུམ་རྟོགས་པས་",
            "བསམ་པའི་སྒོ་ནས་རང་དོན་དང་གཞན་དོན་ཁྱད་མེད་པ་",
            "གཞན་དོན་ཁུར་དུ་འཁྱེར་བའི་",
            "ལྷག་པའི་བསམ་པ་དང་ལྡན་པའི་",
            "སྙིང་རྗེ་ནི་སྙིང་རྗེ་ཆེན་པོའོ།།",
            ""
        ],
        [
            "གང་ལ་སེམས་ཅན་སྡུག་བསྔལ་བར་མཐོང་ནས་",
            "སྙིང་བརྩེ་བ་ཙམ་ཡོད་ཀྱང་",
            "སྡུག་བསྔལ་ལས་བསྐྱབ་པའི་བྱ་བ་དངོས་སུ་སྒྲུབ་པའི་",
            "སྒོ་དང་བྲལ་བ་ནི་སྙིང་རྗེ་ཆེན་པོ་མ་ཡིན་ཏེ",
            "ཉན་རང་རྣམས་ལ་ཡང་",
            "སེམས་ཅན་ཐམས་ཅད་སྡུག་བསྔལ་བ་ལ་",
            "སྙིང་རྗེ་བ་ཙམ་ཡོད་ཀྱང་",
            "སྡུག་བསྔལ་བསྐྱབ་པ་ཉིད་སྒྲུབ་པར་མི་བྱེད་པ་བཞིན་ནོ།།",
            "བྱང་ཆུབ་སེམས་དཔའ་རྣམས་ཀྱིས་ནི་",
            "འཁོར་བའི་མཐའི་བར་དུ་",
            "སེམས་ཅན་ལ་ཕན་བདེ་སྒྲུབ་པར་མཛད་པའི་ཕྱིར་",
            "དེ་དག་ནི་སྙིང་རྗེ་ཆེན་པོ་ཅན་ཡིན་ནོ།།",
            "སེམས་ཅན་རྣམས་མཛའ་བ་ལ་",
            "སྙིང་རྗེ་ཡོད་ཀྱང་རྣམ་པ་ཀུན་ཏུ་མ་ཡིན་པར་",
            "བར་འགའ་ཞེ་སྡང་འབྱུང་བ་དང༌། ",
            "དགྲ་ལ་ཞེ་སྡང་ཡོད་པས་ཉོན་མོངས་དང་མ་བྲལ་བ་དང༌། ",
            "ཉན་རང་འཕགས་པ་རྣམས་ལ་",
            "ཞེ་སྡང་དངོས་སུ་མེད་ཀྱང་",
            "དེའི་བག་ཆགས་ཕྲ་མོ་མ་སྤངས་པས་",
            "དེ་དག་གི་སྙིང་རྗེ་ལ་སྙིང་རྗེ་ཆེན་པོ་ཞེས་མི་བྱ་སྟེ",
            "བྱང་ཆུབ་སེམས་དཔའ་རྣམས་ཀྱི་",
            "སྙིང་རྗེའི་མི་མཐུན་ཕྱོགས་ཞེ་སྡང་དང་",
            "འཚེ་བའི་བག་ལ་ཉལ་།",
            ""
        ],
        [
            "འདོད་ཆགས་དང་བྲལ་བས་",
            "སྙིང་རྗེ་ཆེན་པོ་ཡིན་པ་དང༌། ",
            "སྙིང་རྗེ་ཡོད་ཀྱང་སྙིང་རྗེའི་འཁོར་གསུམ་གྱི་མཚན་མར་",
            "མི་དམིགས་པ་མིན་པ་དེ་ནི་སྙིང་རྗེ་ཆེན་པོ་མིན་།",
            "རྣམ་པར་མི་རྟོག་པའི་ཡེ་ཤེས་དང་",
            "ལྡན་པ་དེ་ནི་སྙིང་རྗེ་ཆེན་པོའོ།།",
            "འདི་ནི་ས་བརྒྱད་པ་ཡན་ཆད་རྣམ་པར་",
            "མི་རྟོག་པ་ཡོངས་སུ་སྨིན་པའི་གནས་སྐབས་ལ་བཞེད་པ་ཡོད་ཀྱང་",
            "བྱང་སེམས་འཕགས་པ་སྤྱི་ལ་སྦྱར་ཡང་མི་འགྲིག་པ་མེད་དོ།།",
            "དེ་ལྟར་བྱང་ཆུབ་སེམས་དཔའི་སྙིང་རྗེ་ཆེན་པོ་བཤད་པ་",
            "དེ་ལྟ་བུ་མཐར་ཕྱིན་པ་དམིགས་མེད་ཀྱི་ཐུགས་རྗེ་ཆེན་པོ་ལྷུན་གྱིས་གྲུབ་པ་",
            "སངས་རྒྱས་ཀྱི་ས་ན་སངས་རྒྱས་ཀྱི་ཐུགས་རྗེ་ཆེན་པོ་ཞེས་བྱ་སྟེ",
            "སྙིང་རྗེ་དང་ཐུགས་རྗེ་ནི་སྐད་དོད་གཅིག་ལ་",
            "ཞེ་ས་སྦྱར་མ་སྦྱར་ཙམ་ལས་དོན་འདྲ་ཡང་ཆེན་པོའི་",
            "ཁྱད་པར་དུ་བྱས་པ་ནི་",
            "སྐབས་འདིར་བཤད་མ་ཐག་པ་ལྟར་གོ་དགོས་སོ།།",
            "དེ་ལྟར་མཉམ་པ་མིན་པ་དང༌། ",
            "རྟག་པ་མིན་པ་སོགས་རྣམ་པ་དྲུག་བཤད་པ་གང་དེ་",
            "བརྩེ་བ་སྙིང་རྗེ་ཆེན་པོ་མིན་ཏེ་",
            ""
        ],
        [
            "དེ་ལས་ཟློག་པ་དྲུག་པོའི་",
            "ཁྱད་ཆོས་དང་ལྡན་པ་ནི་སྙིང་རྗེ་ཆེན་པོའོ།།",
            "བཤད་མ་ཐག་པ་དེ་བཞིན་དུ་",
            "བརྩེ་བ་ཆེན་པོ་མེད་པ་གང་དེ་",
            "བྱང་ཆུབ་སེམས་དཔའ་",
            "སྙིང་རྗེ་ཆེན་པོ་ཅན་ཞེས་བྱ་བ་མིན་ནོ།། ",
            "གཉིས་པ་",
            "སྙིང་རྗེ་ཆེན་པོའི་ཆེ་བ་དཔེས་བསྟན་པ་ནི། ",
            "སྙིང་རྗེ་དང་ནི་བཟོད་དང་སེམས་པ་དང༌། །",
            " སྨོན་ལམ་སྐྱེ་བ་སེམས་ཅན་ཡོངས་སྨིན་བྱེད།། ",
            "དང་པོ་རྩ་བ་མཐའ་མ་འབྲས་མཆོག་ལྡན།། ",
            "འདི་ནི་སྙིང་རྗེའི་ལྗོན་ཤིང་ཆེན་པོ་ཡིན།། ",
            "རྩ་བ་སྙིང་རྗེ་མེད་གྱུར་ན།།",
            ""
        ],
        [
            "དཀའ་སྤྱད་བཟོད་པ་ཉིད་མི་འགྱུར།། ",
            "བློ་ལྡན་སྡུག་བསྔལ་མི་བཟོད་ན།། ",
            "སེམས་ཅན་དོན་སེམས་ཉིད་མི་འགྱུར།། ",
            "སེམས་པ་དང་ནི་བྲལ་བའི་བློ། །",
            " སྐྱེ་བ་དཀར་པོ་རྣམ་དག་ཏུ། །",
            " སྨོན་ལམ་འདེབས་པར་མི་འགྱུར་རོ། །",
            " སྐྱེ་བ་བཟང་པོ་མ་ཐོབ་ན། ",
            "སེམས་ཅན་ཡོངས་སྨིན་བྱེད་མི་འགྱུར།། ",
            "སྙིང་རྗེའི་འཆུ་བ་བྱམས་པ་སྟེ།།",
            ""
        ],
        [
            "དེ་སྡུག་བསྔལ་ན་བདེ་བ་ཡིས། །",
            " སངས་རྒྱས་ཚུལ་བཞིན་ཡིད་བྱེད་པས། །",
            " ཡལ་ག་རྒྱ་ཆེན་འཕེལ་བ་དང༌། །",
            " སྨོན་ལམ་རྒྱུན་ནི་མ་བཅད་པས། །",
            " ལོ་མ་འདོར་ལེན་རྐྱེན་རྣམ་གཉིས། །",
            " གྲུབ་པ་དེ་ཕྱིར་མེ་ཏོག་དང༌། །",
            " འབྲས་བུ་དོན་ཡོད་ཤེས་པར་བྱ།། ",
            "ཞེས་པས་བསྟན་།",
            "དཔེ་ལྗོན་ཤིང་བཟང་པོ་ལ་རྩ་བ་དང༌། ",
            "སྡོང་པོ་དང༌། ",
            "ཡལ་ག་དང༌། ",
            "འདབ་མ་དང༌། ",
            "མེ་ཏོག་དང༌། ",
            "འབྲས་བུ་དྲུག་ཡོད་པ་བཞིན་དུ། ",
            "དཔེ་ཅན་སྙིང་རྗེ་ཆེན་པོ་ལ་ཡང༌། ",
            "སེམས་ཅན་ཐམས་ཅད་སྡུག་བསྔལ་ལས་བསྐྱབ་པར་",
            "འདོད་པའི་སྙིང་རྗེ་ཆེན་པོ་དང་ནི། ",
            "དེ་ལས་",
            "གཞན་དོན་དུ་",
            "དཀའ་བ་སྣ་ཚོགས་སྤྱད་པ་ལ་བཟོད་པ་དང༌། ",
            "སེམས་ཅན་གྱི་དོན་བྱ་བ་ཐབས་",
            "སྣ་ཚོགས་མངོན་དུ་བྱེད་པ་ལ་སེམས་པ་དང༌། ",
            "སྐྱེ་བ་ཚེ་རབས་ཐམས་ཅད་དུ་",
            "སེམས་ཅན་གྱི་དོན་བྱེད་པའི་ལུས་དང་",
            "ལོངས་སྤྱོད་འཁོར་དང་",
            "གནས་ཕུན་སུམ་ཚོགས་པར་སྐྱེ་བར་གྱུར་ཅིག་ཅེས་",
            "སྨོན་ལམ་འདེབས་པ་དང༌། ",
            "སྨོན་ལམ་གྱི་ཤུགས་ཀྱིས་",
            "ཚེ་རབས་གར་སྐྱེས་ཀྱང་",
            "བདག་དང་",
            "གཞན་ལ་ཕན་པར་བྱེད་པའི་སྐྱེ་བ་མང་པོ་ལེན་པ་དང༌། ",
            "དེའི་སྒོ་ནས་སེམས་ཅན་ཡོང་སུ་སྨིན་པར་བྱེད་པ་ཡིན་ལ",
            "དང་པོ་",
            "སྙིང་རྗེ་ཆེན་པོ་ནི་",
            "ཕྱི་མ་ལྔ་པོའི་རྩ་བ་ལྟ་བུ་ཡིན་ཏེ་",
            "བྱང་ཆུབ་སེམས་དཔའི་ཡོན་ཏན་ཐམས་ཅད་ཀྱི་",
            "རྩ་བ་ལྟ་བུར་སྔོན་དུ་འགྲོ་བ་།",
            "བློ་གྲོས་མི་ཟད་པའི་མདོ་ལས། ",
            "བཙུན་པ་ཤཱ་ར་དྭ་ཏིའི་བུ་འདི་ལྟ་སྟེ་དཔེར་།",
            "དབུགས་ཕྱིས་འབུད་པ་དང་རྔུབ་པ་ནི་",
            "སྐྱེས་བུའི་སྲོག་གི་དབང་པོའི་སྔོན་དུ་འགྲོ་བའོ།།",
            ""
        ],
        [
            "དེ་བཞིན་དུ་ཐེག་པ་ཆེན་པོ་ཡང་དག་པར་བསྒྲུབ་པའི་ཕྱིར་",
            "བྱང་ཆུབ་སེམས་དཔའི་སྙིང་རྗེ་ཆེན་པོ་སྔོན་དུ་འགྲོ་བའོ་ཞེས་དང༌། ",
            "འཕགས་པ་ག་ཡའི་རིའི་མདོ་ལས། ",
            "བྱང་ཆུབ་སེམས་དཔའི་བྱང་ཆུབ་སེམས་ཀྱི་རྩ་བ་ནི་",
            "སྙིང་རྗེ་ཆེན་པོའོ།།",
            "སེམས་ཅན་ནི་དམིགས་པའོ་",
            "ཞེས་གསུངས་པ་བཞིན་ནོ།།",
            "མཐའ་མར་སེམས་ཅན་སྨིན་པར་བྱེད་པ་ནི་",
            "ཤིང་ལས་འབྲས་བུ་མཆོག་ཡོངས་སུ་སྨིན་པ་དང་ལྡན་པ་འདི་ནི་",
            "སྙིང་རྗེའི་ལྗོན་ཤིང་ཆེན་པོ་ཡིན་ནོ་ཞེས་གསུངས་པས། ",
            "རྩ་བ་སྙིང་རྗེ་ཆེན་པོ་ལ་བརྟེན་ནས་",
            "སེམས་ཅན་གྱི་དོན་དུ་སྡུག་བསྔལ་སྣ་ཚོགས་བཟོད་པའི་",
            "སྡོང་པོ་འབྱུང་ལ",
            "བཟོད་པའི་སྡོང་པོ་ལ་བརྟེན་ནས་",
            "སེམས་ཅན་སྡུག་བསྔལ་ལས་",
            "བསྒྲལ་བའི་ཐབས་ལ་སེམས་པ་ཡལ་ག་ལྟ་བུ་འབྱུང་ངོ༌།།",
            "ཐབས་སེམས་པའི་ཡལ་ག་ལས་སྐྱེ་བ་གཅིག་ཙམ་གྱིས་",
            "སེམས་ཅན་མཐའ་ཡས་པའི་དོན་བྱེད་མི་ནུས་པས་",
            "སྐྱེ་བ་ཐམས་ཅད་དུ་རིམ་གྱིས་སེམས་ཅན་ཚད་མེད་པའི་",
            "སྐྱེ་བ་འཛིན་པར་སྨོན་ལམ་འདེབས་པ་ལོ་མ་ལྟ་བུ་འབྱུང་ངོ༌།།",
            ""
        ],
        [
            "སྨོན་ལམ་གྱི་ལོ་མ་ལས་སེམས་ཅན་གྱི་",
            "དོན་དུ་ཇི་ལྟར་འདོད་པར་སྐྱེ་བའི་མེ་ཏོག་ལྟ་བུ་འབྱུང་ངོ༌།།",
            "སྐྱེ་བའི་མེ་ཏོག་ལས་སེམས་ཅན་རྣམས་ཡོངས་སུ་སྨིན་པར་བྱེད་པའི་",
            "འབྲས་བུ་འབྱུང་སྟེ་",
            "དེ་ལྟར་ལྗོན་ཤིང་བཟང་པོ་དང་",
            "འདྲ་བར་བསྔགས་པ་ཡིན་ནོ།། ",
            "དེ་ཉིད་རྒྱས་པར་བཤད་པ་ལ་དང་པོ་རྩ་བ་མེད་ན་",
            "གཞན་རྣམས་ལྡོག་པའི་ཚུལ་གྱིས་བསྟན་པ་ནི། ",
            "ཇི་ལྟར་ཤིང་གི་རྩ་བ་མེད་ན་སྡོང་པོ་ནས་",
            "འབྲས་བུའི་བར་དུ་མི་འབྱུང་བ་བཞིན་དུ་",
            "རྩ་བ་ལྟ་བུའི་སྙིང་རྗེ་ཆེན་པོ་མེད་པར་གྱུར་ན",
            "སེམས་ཅན་གྱི་དོན་དུ་དཀའ་བ་སྤྱོད་པ་དང་",
            "དུ་ལེན་པ་ལ་བློས་བཟོད་པ་ཉིད་དུ་མི་འགྱུར་།",
            ""
        ],
        [
            "འཇིག་རྟེན་པ་དག་ཀྱང་",
            "ཉེ་དུ་སོགས་གང་ལ་བརྩེ་བ་ཡོད་པ་",
            "དེའི་ཆེད་དུ་དཀའ་ཡང་",
            "འབད་ཀྱི་གཞན་གྱི་དོན་དུ་མི་འབད་པ་དང༌། ",
            "ཉན་རང་རྣམས་ཀྱིས་ཀྱང་",
            "སེམས་ཅན་གྱི་དོན་ལ་དཀའ་སྤྱད་མི་བྱེད་པ་བཞིན་ནོ།།",
            "བྱང་ཆུབ་སེམས་དཔའ་རྣམས་ཀྱི་",
            "སྙིང་རྗེ་ཆེན་པོའི་དབང་གིས་",
            "སེམས་ཅན་གྱི་དོན་དུ་དཀའ་བ་སྤྱོད་པ་",
            "ནམ་ཡང་མི་འདོར་བ་ཡིན་ནོ།།",
            "བློ་ལྡན་དེས་གཞན་གྱི་ཆེད་དུ་",
            "རང་སྡུག་བསྔལ་བ་མི་བཟོད་པ་།",
            "སེམས་ཅན་གྱི་དོན་ལ་ཐབས་འདི་དང་",
            "འདི་ལྟ་བུ་བྱའོ་ཞེས་སེམས་པ་ཉིད་དུ་མི་འགྱུར་།",
            "ཐབས་ཡོད་ཀྱང་",
            "རང་གིས་སྒྲུབ་པར་མི་ནུས་པས་",
            "དེ་ལ་བསམ་པ་ཡང་མི་བྱེད་དོ།།",
            "སེམས་ཅན་གྱི་དོན་དུ་བྱ་བ་སེམས་པ་དང་ནི་",
            "བྲལ་བའི་བློ་ཅན་དེས་",
            "སེམས་ཅན་རྣམས་ལ་ཕན་འདོགས་པའི་",
            "སྐྱེ་བ་སྡིག་པ་དང་མ་འདྲེས་པའི་དཀར་པོ། ",
            "རང་དོན་ཡིད་བྱེད་ཀྱིས་མ་སྦགས་པའི་",
            "རྣམ་པར་དག་པ་དག་ཏུ་སྨོན་ལམ་འདེབས་པར་མི་འགྱུར་ཏེ",
            ""
        ],
        [
            "བྱང་ཆུབ་སེམས་དཔའི་སྨོན་ལམ་དེ་ནི་",
            "སེམས་ཅན་གྱི་དོན་བྱ་བར་འདོད་པས་",
            "དེ་ལྟར་འཁོར་བར་སྐྱེ་བ་འཛིན་པ་ཡིན་གྱི། ",
            "འཇིག་རྟེན་པ་དག་མཐོ་རིས་ཀྱི་བདེ་བ་ཐོབ་འདོད་ཀྱི་བསམ་པས་",
            "དགེ་བ་བྱེད་པ་ལྟ་བུ་མ་ཡིན་ལ",
            "ཉན་རང་རྣམས་འཁོར་བར་སྐྱེ་བ་",
            "སྤངས་པ་ལྟ་བུ་མ་ཡིན་པའི་ཕྱིར་རོ། །",
            "སྨོན་ལམ་གྱི་དབང་གིས་སྲིད་པ་འདི་ན་",
            "སེམས་ཅན་རྣམས་ལ་ཕན་འདོགས་པའི་",
            "སྐྱེ་བ་བཟང་པོ་མ་ཐོབ་ན",
            "ཚུལ་དེས་སེམས་ཅན་རྣམས་ཡོངས་སུ་",
            "སྨིན་པར་བྱེད་པར་མི་འགྱུར་།",
            "ཡང་ན་འཇིག་རྟེན་པ་རྣམས་ལས་ཀྱི་",
            "རྣམ་པར་སྨིན་པས་སྐྱེ་བ་ཐོབ་པ་ལྟ་བུ་",
            "སེམས་ཅན་སྨིན་པར་བྱེད་མི་ནུས་པ་དང༌། ",
            "ཡང་ན་ཉན་རང་ལྟར་སྐྱེ་བ་རྒྱུན་ཆད་པས་",
            "སེམས་ཅན་གྱི་དོན་མི་བྱེད་པ་བཞིན་ནོ།།",
            "དེ་ལྟར་རྩ་བ་སྙིང་རྗེ་ཆེན་པོ་མེད་།",
            "སྡོང་པོ་ལྟ་བུའི་བཟོད་པ་ནས་",
            "འབྲས་བུ་ལྟ་བུ་སེམས་ཅན་སྨིན་པར་བྱེད་པའི་",
            "བར་ལྔ་པོ་དེ་འབྱུང་མི་སྲིད་དོ།།",
            ""
        ],
        [
            "རྩ་བ་ཡོད་ན་",
            "གཞན་རྣམས་ཀྱང་རྗེས་སུ་འགྲོ་བའི་ཚུལ་གྱིས་བཤད་པ་ནི། ",
            "ཇི་ལྟར་ལྗོན་ཤིང་གི་རྩ་བ་",
            "ཆུས་བརླན་ན་རྩ་བ་བརྟན་པ་དང་རྒྱས་པར་གྱུར་ནས",
            "དེ་ལས་སྡོང་པོ་ནས་",
            "འབྲས་བུའི་བར་རྒྱ་ཆེན་རྒྱས་པར་འབྱུང་བ་ལྟར། ",
            "རྩ་བ་སྙིང་རྗེའི་ཆུ་བའམ་ཆུས་འཆུ་བ་སྟེ་",
            "ཆུས་བརླན་པ་ལ་བློ་བརྟན་འགྲེལ་དུ་གསུངས་ཏེ་",
            "འཆུ་བ་ནི་བྱམས་པའོ།།",
            "འགྲེལ་བ་ལ་ལས་འཆུ་བ་ཞེས་པ་",
            "ཤིང་གི་རྩ་བའི་སྐྲད་ཕྲ་མོ་དག་གིས་",
            "སའི་ཆུ་འཐུང་བའི་ཤིང་རྒྱས་པས་",
            "རྐང་པས་འཐུངས་པ་ཞེས་གྲགས་པ་ལྟར་",
            "རྩ་བའི་ཡང་རྩ་བ་ལྟ་བུར་བཤད་པའང་སྣང་ཡང༌། ",
            "དེ་ལྟ་བུ་ཡང་ཡིན་མོད་ཀྱི་",
            "དེ་ནི་རྩ་བ་ཉིད་ཀྱི་ཁོངས་སུ་གཏོགས་པ་",
            "རྩ་བ་སྙིང་རྗེ་རང་ལ་བཤད་པ་ནི་སྐབས་འདིའི་དོན་ཡིན་ལ",
            "བྱམས་པ་དང་སྙིང་རྗེ་ནི་ཆོས་ཉིད་ཀྱིས་གཅིག་ཡོད་ན་",
            ""
        ],
        [
            "གཅིག་ཤུགས་ཀྱིས་ཚང་བ་ཡིན་པས། ",
            "སྙིང་རྗེ་ཉིད་རྩ་བ་མ་ཡིན་པར་ད་དུང་རྩ་བ་གཞན་བྱམས་པ་ལ་ངོས་འཛིན་པ་ལྟར་མ་བྱས་པར། ",
            "རྩ་བ་དེ་ཉིད་འཕེལ་བའི་གྲོགས་སུ་བྱམས་པ་ནི་",
            "ཆུས་འཆུ་བའམ་ཆུས་བརླན་པ་ལྟ་བུར་འགྲེལ་པས་བཤད་པ་ལྟར་གོ་བ་བླངས་ན་",
            "ལེགས་འདྲ་སྟེ",
            "སྙིང་རྗེའི་ཆུ་ནི་བྱམས་པ་སྟེ།།",
            "ཞེས་རྩ་བར་ཡོད་པ་དང་འགྲེལ་པས་ཀྱང་དེ་བཞིན་དུ་བཤད་པས། ",
            "འཆུ་བ་ཞེས་པ་རྩ་བའི་སྐྲད་རྣམས་ཀྱིས་ཆུ་འཐུང་བའམ་འཆུ་བའམ་རྩ་བ་ལ་ཆུས་འགྱེད་པའམ་བླུགས་པ་ལ་ཆུས་འཆུ་བའམ་བརླན་པའི་དོན་གྱིས་བྱེད་ཚིག་ཞུགས་པ་ཉིད་ཡིན་པ་འདྲའོ།།",
            "དེའི་ཕྱིར་ན་",
            "སྙིང་རྗེའི་རྩ་བ་འཕེལ་བར་བྱེད་པའི་ཕྱིར་ཆུས་འཆུ་བ་ལྟ་བུ་ནི་བྱམས་པ་།",
            "བྱམས་པའི་སེམས་ཆུ་དང་འདྲ་བས་སྙིང་རྗེའི་རྩ་བ་བརླན་པར་བྱས་ན་",
            "སྙིང་རྗེ་འཕེལ་བར་འགྱུར་།",
            ""
        ],
        [
            "སེམས་ཅན་སྡུག་བསྔལ་བ་རྣམས་ལ་དམིགས་ནས་",
            "སྡུག་བསྔལ་དང་བྲལ་འདོད་ཀྱི་",
            "སྙིང་རྗེ་ཡོད་པ་དེ་ལས་",
            "ཡུལ་དེ་དག་བདེ་བ་ལྡན་འདོད་ཀྱི་བྱམས་པས་",
            "དེའི་ཕན་བདེ་སྒྲུབ་པར་བྱེད་འདོད་པས་",
            "སེམས་ཅན་རྣམས་ཤིན་ཏུ་",
            "གཅེས་པའི་བུ་སྡུག་གུ་བཞིན་དུ་མཐོང་བར་འགྱུར་ཞིང༌",
            "ཇི་ལྟར་ན་བ་ལ་ཕ་མ་སྡུག་བསྔལ་ཞིང་",
            "དེ་ནད་དང་བྲལ་བའི་བདེ་བ་ཐོབ་པའི་",
            "ཐབས་ལ་བརྩོན་པའི་དཀའ་ཚེགས་ཀྱི་",
            "སྡུག་བསྔལ་གྱི་འདུ་ཤེས་མི་བསྐྱེད་པར། ",
            "སྨན་སོགས་ཐབས་འདིས་ནི་",
            "འདི་ལ་ཕན་པར་བྱེད་པ་ཡིན་ནོ་",
            "སྙམ་དུ་དེ་ལ་བརྩོན་པ་ལ་",
            "དགའ་བའི་འདུ་ཤེས་སྐྱེ་བ་ལྟར། ",
            "བྱང་ཆུབ་སེམས་དཔའ་སེམས་ཅན་ལ་",
            "བྱམས་པ་ཅན་དེ་ནི་གཞན་དོན་དུ་",
            "ལུས་དང་སེམས་ཀྱི་སྡུག་བསྔལ་ཉམས་སུ་མྱོང་བ་ལ་ཡང༌། ",
            "གཞན་ལ་ཕན་འདོད་ཀྱི་བྱམས་པས་",
            "འདིའི་ཆེད་དུ་འགྱུར་བས་",
            "འདི་ནི་སྡུག་བསྔལ་མ་ཡིན་གྱི་དང་དུ་བླང་བར་བྱ་བའི་མཆོག་ཡིན་ནོ་",
            "སྙམ་དུ་བདེ་བ་ཡི་འདུ་ཤེས་རྙེད་པ་ཡིས། ",
            "དེས་ཅི་ལ་ཡང་མི་བཟོད་པ་མེད་པའི་",
            "བཟོད་པའི་སྡོང་པོ་ཡངས་ཤིང་རྒྱས་པར་འགྱུར་རོ། །",
            "དེ་ལྟར་བཟོད་པའི་སྡོང་པོ་ཡངས་ཤིང་",
            "རྒྱ་ཆེ་བ་རྒྱས་པའི་རྒྱུ་ལས། ",
            "གཞན་དོན་བྱ་བའི་ཐབས་ཀྱི་སྒོ་",
            "བདག་མེད་གཉིས་དང་མངོན་ཤེས་དང་",
            "གཟུགས་སོགས་བདེན་པ་གཉིས་ཀྱིས་བསྡུས་པའི་ཆོས་དང་",
            "ཐབས་རྣམ་པ་སྣ་ཚོགས་དཔག་ཏུ་མེད་པ་ཚུལ་བཞིན་དུ་ཡིད་བྱེད་པས་",
            "གཞན་དོན་སེམས་པའི་ཡལ་ག་རྒྱ་ཆེན་པོ་རྣམ་པ་དུ་མ་འཕེལ་བ་དང༌། ",
            "རྒྱུ་དེ་ལས་སེམས་ཅན་ཀྱི་དོན་དུ་",
            "ཕན་བདེ་རྒྱུན་མི་ཆད་པར་བྱེད་པའི་",
            "སྨོན་ལམ་ཆེན་པོའི་རྒྱུན་ནི་མ་བཅད་པར་",
            "ཚེ་རབས་གྲངས་མེད་པར་བཏབ་པས། ",
            "སྨོན་པའི་ལོ་མ་སྔ་མ་སྔ་མ་རྒྱ་ཆུང་ངུ་རྙིང་པ་རྣམས་འདོར་བ་དང་",
            "སྔ་མ་ལས་རྒྱ་ཇེ་ཆེར་འཕེལ་བའི་",
            "སྨོན་ལམ་གྱི་ལོ་མ་གསར་པ་རྣམས་གོང་ནས་གོང་དུ་ལེན་པ་སྟེ་",
            "སྐྱེ་བ་དང་གཞན་སྨིན་པར་བྱེད་པའི་",
            "མེ་འབྲས་འགྲུབ་པའི་རྐྱེན་རྣམ་པ་དེ་གཉིས་ཀྱི་",
            "སྨོན་ལམ་གྲུབ་པ་དེ་ཡི་ཕྱིར་",
            "སྐྱེ་བའི་མེ་ཏོག་མངོན་དུ་འགྲུབ་པ་དང༌། ",
            "སྐྱེ་བ་བླང་བའི་རྟེན་དེ་རྣམས་ཀྱིས་",
            "སེམས་ཅན་ཚད་མེད་པ་ཡོངས་སུ་སྨིན་པར་བྱེད་པའི་",
            "འབྲས་བུ་སྟེ་མེ་འབྲས་དེ་གཉིས་དོན་ཡོད་པའམ་",
            "འབྱུང་བར་ཤེས་པར་བྱ་སྟེ",
            "ལྗོན་ཤིང་ལ་ཡང་རང་གི་ཉེར་ལེན་གྱི་རྒྱུ་དང་",
            "ས་ཆུ་སོགས་ལྷན་ཅིག་བྱེད་རྐྱེན་གཉིས་ཀྱིས་",
            "མེ་ཏོག་དང་འབྲས་བུ་འབྱུང་བ་ལྟར། ",
            "བྱང་ཆུབ་སེམས་དཔའི་སྐྱེ་བ་དང་",
            "གཞན་སྨིན་པར་བྱེད་པ་ནི་བྱང་ཆུབ་སེམས་དཔའ་རང་གི་",
            "སྨོན་ལམ་གྱི་དབང་གིས་དང་",
            "ཡུལ་སེམས་ཅན་གཉིས་ཀའི་དབང་གིས་འགྲུབ་བོ། །",
            "དྲུག་པ་སྙིང་རྗེའི་ཡོན་ཏན་བསྔགས་པ་།",
            "རྣམ་གྲངས་གསུམ་སྤྱིར་བསྟན་པ་དང༌། ",
            "རྟོགས་དཀའ་བ་བྱེ་བྲག་ཏུ་བཤད་པ། ",
            "སྙིང་རྗེས་སྦྱིན་པའི་ཡོན་ཏན་གྱི་དོན་བསྡུས་ཏེ་",
            "བསྔགས་པ་གསུམ། ",
            "དང་པོ་ལ་གསུམ་ལས། ",
            "དང་པོ་ཡོན་ཏན་ཆེན་པོ་འབྱུང་བ་ནི། ",
            "སྙིང་རྗེ་ཆེན་པོ་ཡོན་ཏན་འབྱུང་གནས་ཀྱི། །",
            " སེམས་ཅན་རྣམས་ལ་སྙིང་རྗེ་སུ་མི་བྱེད།། ",
            "འདི་ལྟར་འདི་དག་ལ་ནི་སྡུག་བསྔལ་ཡང༌། །",
            " བརྩེས་བསྐྱེད་བདེ་བ་གཞལ་དུ་མེད་པ་འབྱུང༌།།",
            ""
        ],
        [
            "ཞེས་པས་བསྟན་།",
            "སྙིང་རྗེ་ཆེན་པོ་ནི་",
            "མཐར་ཐུག་གི་འབྲས་བུ་སངས་རྒྱས་ཀྱི་",
            "སའི་ཡོན་ཏན་སྟོབས་བཅུ་དང་",
            "མི་འཇིགས་པ་བཞི་ལ་སོགས་པ་",
            "ཚད་དཔག་ཏུ་མེད་པའི་",
            "འབྱུང་གནས་ཀྱི་རང་བཞིན་ཡིན་པས། ",
            "སེམས་ཅན་རྣམས་ལ་སྙིང་རྗེ་བར་",
            "བློ་དང་ལྡན་པ་སུ་ཞིག་མི་བྱེད་དེ་",
            "བྱེད་རིགས་སོ།།",
            "སེམས་ཅན་རྣམས་ལ་སྙིང་རྗེ་བྱས་ན་",
            "དེ་དག་གི་དོན་དུ་རང་ཡང་",
            "སྡུག་བསྔལ་བས་བཟོད་དཀའོ་སྙམ་ན་དེ་ལྟར་མ་ཡིན་།",
            "འདི་ལྟར་སེམས་ཅན་འདི་དག་གི་",
            "དོན་ལ་ནི་སྡུག་བསྔལ་ཡང་ཞེས་སོ།།",
            "འདི་ལྟར་བྱང་སེམས་འདི་དག་སེམས་ཅན་གྱི་དོན་ལ་",
            "སྙིང་རྗེའི་དབང་གིས་",
            "སྡུག་བསྔལ་ཡང་དེ་ནི་སྡུག་བསྔལ་གཞན་ལྟ་བུ་མ་ཡིན་།",
            ""
        ],
        [
            "བརྩེ་བའི་དབང་གིས་བསྐྱེད་པའམ་སྡུག་བསྔལ་དེ་ལས་སྡུག་བསྔལ་ཐམས་ཅད་རིམ་གྱིས་འཛད་ཅིང༌། ",
            "ཉན་རང་དང་བཅས་པའི་འཇིག་རྟེན་ཀུན་ལས་འཕགས་པའི་བདེ་བ་གཞལ་དུ་མེད་པ་འབྱུང་བའི་ཕྱིར་རོ། །",
            " གཉིས་པ་མ་ཆགས་པའི་ཡོན་ཏན་ནི། ",
            "སྙིང་རྗེས་ཟིན་པའི་བརྩེ་ལྡན་རྣམས། །",
            " ཞི་ལ",
            "འང་ཡིད་ནི་མི་གནས་ན།། ",
            "འཇིག་རྟེན་བདེ་དང་རང་སྲོག་ལ།། ",
            "ཆགས་པར་འགྱུར་བ་སྨོས་ཅི་དགོས།། ",
            "ཞེས་པས་བསྟན་།",
            "སྙིང་རྗེ་བསྐྱེད་ན་སེམས་ཅན་ལ་ཆགས་ནས་",
            "ཡོངས་སུ་འཛིན་པའི་འཆིང་བར་མི་འགྱུར་རོ་སྙམ་ན་མ་ཡིན་།",
            ""
        ],
        [
            "སྙིང་རྗེས་རྒྱུད་ཡོངས་སུ་ཟིན་པའི་བརྩེ་ལྡན་བྱང་སེམས་རྣམས་ནི་ཉན་རང་ལྟར་",
            "སྡུག་བསྔལ་ཉེ་བར་ཞི་བའི་མྱང་འདས་ལའང་ཡིད་ནི་མི་ཆགས་ཤིང་",
            "མི་གནས་ན་འཇིག་རྟེན་པ་ལྟར་འཇིག་རྟེན་ཟག་བཅས་ཀྱི་བདེ་བ་དང་རང་གི་ལུས་དང་སྲོག་ལ་ཆགས་པར་འགྱུར་བ་སྨོས་ཅི་དགོས་ཏེ",
            "དེའི་ཕྱིར་འཁོར་འདས་ཀྱི་ཆོས་གང་ལའང་མ་ཆགས་པ་ཡིན་ནོ།། ",
            "གསུམ་པ་ཁྱད་པར་འཕགས་པའི་ཡོན་ཏན་ནི། ",
            "བྱམས་པ་གང་དེ་ཁ་ན་མ་ཐོ་བ། །",
            " མེད་དང་འཇིག་རྟེན་འདས་པ་ཡོད་མ་ཡིན།། ",
            "བློ་ལྡན་རྣམས་ཀྱི་བརྩེ་བས་བྱམས་པ་ནི། །",
            " ཁ་ན་མ་ཐོ་མེད་ཅིང་འཇིག་རྟེན་འདས།། ",
            "སྡུག་བསྔལ་རྦ་རྒལ་ཆེ་དང་མི་ཤེས་པའི། །",
            " མུན་པ་ཆེ་ལ་བརྟེན་པར་གྱུར་པ་ཡི། །",
            " འཇིག་རྟེན་འདྲེན་པའི་ཐབས་གང་ཡིན་པ་དེ།།",
            ""
        ],
        [
            "ཇི་ལྟར་ཁ་ན་མ་ཐོ་མེད་མི་འགྱུར།། ",
            "འཇིག་རྟེན་བྱང་ཆུབ་རང་སངས་རྒྱས་པ་ཡི། །",
            " དགྲ་བཅོམ་རྣམས་ལ་བྱམས་པ་དེ་མེད་ན།། ",
            "དེ་ལས་གཞན་ལ་སྨོས་ཀྱང་ཅི་དགོས་པ། །",
            " ཇི་ལྟར་འཇིག་རྟེན་འདས་པ་མ་ཡིན་འགྱུར།། ",
            "ཞེས་པས་བསྟན་།",
            "འཇིག་རྟེན་ན་མས་བུ་ལ་བྱམས་པ་ལ་སོགས་པ་",
            "དེ་ལྟ་བུའི་བྱམས་པ་གང་དེ་ནི་",
            "ཁ་ན་མ་ཐོ་བ་མེད་པ་དང་",
            "འཇིག་རྟེན་ལས་འདས་པ་ཡོད་པ་མ་ཡིན་།",
            "བུ་སོགས་ལ་ཆགས་ནས་",
            ""
        ],
        [
            "དེའི་དོན་དུ་སྡིག་པ་བྱེད་པ་དང༌། ",
            "དེ་དང་མི་མཐུན་པ་རྣམས་ལ་",
            "ཞེ་སྡང་བ་སོགས་",
            "ཉོན་མོངས་པ་དང་འདྲེས་པའི་ཕྱིར་",
            "ཁ་ན་མ་ཐོ་བ་གཏན་མེད་པ་མ་ཡིན་ལ",
            "ཆོས་དང་",
            "གང་ཟག་གི་བདག་ཏུ་འཛིན་པའི་རྨོངས་པ་དང་བཅས་པའི་ཕྱིར་",
            "འཇིག་རྟེན་ལས་འདས་པ་མེད་དོ།།",
            "བློ་ལྡན་བྱང་སེམས་རྣམས་ཀྱི་",
            "སེམས་ཅན་ལ་བརྩེ་བའི་དབང་གིས་",
            "བྱུང་བའི་བྱམས་པ་ནི་",
            "ཁ་མ་ཐོ་བ་མེད་ཅིང་འཇིག་རྟེན་ལས་འདས་པ་ཡིན་ནོ།།",
            "ཇི་ལྟར་ཁ་ན་མ་ཐོ་བ་མེད་པ་ཡིན་ཞེ་།",
            "འབྲས་བུ་སྡུག་བསྔལ་གསུམ་གྱི་",
            "རྦ་ཀློང་དྲག་ཏུ་བརྡོལ་བའམ་བསྐྱོད་པའི་",
            "འཁོར་བའི་ཆུ་བོ་ཆེ་ལ་འཕྱན་པ་དང༌། ",
            "དེའི་རྒྱུ་འཕགས་པའི་བདེན་པ་བཞི་",
            "མི་ཤེས་པའི་མུན་པ་ཆེ་ལ་",
            ""
        ],
        [
            "བརྟེན་པར་གྱུར་པ་ཡི་འཇིག་རྟེན་པ་རྣམས་ཐར་པར་འདྲེན་པའི་ཐབས་ཆེན་པོ་བཤམ་པར་བྱེད་པའི་རྒྱུ་བྱང་ཆུབ་སེམས་དཔའི་སྙིང་རྗེ་དང་",
            "བྱམས་པ་གང་ཡིན་པ་དེ་དག་ཇི་ལྟར་ཁ་ན་མ་ཐོ་བ་མེད་པར་མི་འགྱུར་ཏེ",
            "ཁ་ན་མ་ཐོ་བ་མེད་པའི་མཆོག་ཏུ་ཡིད་ཆེས་པ་ཉིད་དོ།།",
            "ཇི་ལྟར་འཇིག་རྟེན་ལས་འདས་པ་ཡིན་ཞེ་།",
            "འཇིག་རྟེན་འདི་ན་དབང་པོ་རྣོན་པོ་ཟད་མི་སྐྱེ་ཤེས་པའི་ཡེ་ཤེས་བྱང་ཆུབ་པ་ཉིད་དུ་",
            "རང་སངས་རྒྱས་པའམ་རང་གིས་རྟོགས་པའི་རང་རྒྱལ་དགྲ་བཅོམ་པ་ལ་ཡང་བྱམས་པ་དེ་ལྟ་བུ་མེད་ན་",
            "དེ་ལས་གཞན་ཉན་ཐོས་དང་འཇིག་རྟེན་པ་ལ་སྨོས་ཀྱང་",
            "ཅི་དགོས་པ་དེ་ལྟ་བུའི་བརྩེ་བ་དང་བྱམས་པ་དེ་ཇི་ལྟར་ན་",
            "འཇིག་རྟེན་ལས་འདས་པ་མ་ཡིན་པར་འགྱུར་ཏེ",
            "འཇིག་རྟེན་འདས་པ་ཉན་རང་ལས་ཀྱང་འདས་ན་འཇིག་རྟེན་པ་ལས་འདས་པ་ཡིན་པ་སྨོས་མ་དགོས་སོ།།",
            ""
        ],
        [
            "གཉིས་",
            "པ་རྟོགས་དཀའ་བ་བྱེ་བྲག་ཏུ་བཤད་པ་ནི། ",
            "བྱང་ཆུབ་སེམས་དཔའ་སྡུག་བསྔལ་མེད།། ",
            "བརྩེ་བས་སྡུག་བསྔལ་གྱུར་པ་གང༌། །",
            " དེ་ལ་དང་པོར་ཀུན་ཏུ་སྐྲག། ",
            "རེག་ནས་ཤིན་ཏུ་མངོན་པར་དགའ།། ",
            "བརྩེ་བས་བསྐྱེད་པའི་སྡུག་བསྔལ་འཇིག་རྟེན་གྱི། །",
            " བདེ་བ་ཐམས་ཅད་ཟིལ་གྱིས་གནོན་འགྱུར་ཞིང༌།། ",
            "དོན་བྱས་རྣམས་ཀྱང་དེ་དང་མི་ལྡན་གང༌། །",
            " དེ་ལས་ངོ་མཚར་ཆེ་བ་ཅི་ཞིག་ཡོད།། ",
            "བརྟན་པའི་བརྩེ་དང་ལྡན་པའི་སྦྱིན་པ་ཡིས། །",
            " སྦྱིན་པའི་བདེ་བ་བྱེད་པ་གང་ཡིན་པ། །",
            " དེ་ལ་ཁམས་གསུམ་ཉེ་བར་སྤྱད་རྣམས་ཀྱི། །",
            " བདེ་བ་དེ་ཡིས་ཆར་ཡང་མི་ཕོད་དོ།།",
            ""
        ],
        [
            "སེམས་ཅན་དོན་ཕྱིར་བརྩེ་བས་སྡུག་བསྔལ་གྱི། །",
            " རང་བཞིན་འཁོར་བ་གང་ཡིན་མི་གཏོང་ན།། ",
            "སྙིང་རྗེ་ཅན་རྣམས་གཞན་ལ་ཕན་པའི་ཕྱིར། །",
            " སྡུག་བསྔལ་ཅི་སྟེ་ཁས་ལེན་བྱེད་མི་འགྱུར།། ",
            "བརྩེ་དང་ལྡན་པའི་སྙིང་རྗེའི་སྦྱིན་པ་གང༌། །",
            " ལོངས་སྤྱོད་དང་ནི་དེ་ལས་བྱམས་པ་དང༌། །",
            " རྗེས་སུ་གཟུང་བས་བསྐྱེད་དང་དེ་ཡིས་མཐུས། །",
            " བྱས་པའི་བདེ་བ་རྟག་ཏུ་འཕེལ་བར་འགྱུར།། ",
            "སྙིང་རྗེས་རྒྱས་པར་བྱ་ཞིང་འཕེལ་བར་བྱ།། ",
            "སྦྱིན་པས་ཡོངས་སྨིན་བྱ་ཞིང་བདེ་བར་བྱ།། ",
            "ཀུན་ཏུ་དྲང་བར་བྱ་ཞིང་བཀྲི་བྱ་ཞེས། །",
            " ཞེན་པ་རྣམས་ལ་རབ་ཏུ་སྨྲ་དང་འདྲ།།",
            ""
        ],
        [
            "སྙིང་རྗེས་སྡུག་བསྔལ་དག་གིས་སྡུག་བསྔལ་བ། །",
            " བདེ་མ་བསྐྱེད་པ་གང་གིས་བདེ་བར་འགྱུར།། ",
            "དེ་ཕྱིར་བརྩེ་དང་ལྡན་པས་གཞན་བདེ་བ། །",
            " བསྐྱེད་ནས་བདག་ཉིད་བདེ་བར་བྱེད་པ་ཡིན།། ",
            "སྙིང་རྗེ་ཅན་ནི་རྟག་ཏུ་རང་སྦྱིན་ལ།། ",
            "སྟོན་དང་འདྲ་སྟེ་རང་བདེ་མི་འདོད་པ། །",
            " ལོངས་སྤྱོད་རྣམས་ཀྱིས་གཞན་དག་བདེ་བར་གྱིས། །",
            " ཡང་ན་ཐ་དད་མིན་བདེ་བདག་ལའང་མིན།། ",
            "དེ་བདེས་བདེ་བ་བདག་གིས་སྦྱིན་པ་ནི། །",
            " འབྲས་དང་བཅས་ཏེ་སེམས་ཅན་རྣམས་ལ་བྱིན།།",
            ""
        ],
        [
            "གལ་ཏེ་ཁྱོད་ཀྱིས་བདག་ལ་བྱ་བ་ཡོད།། ",
            "དེ་དག་ཉིད་ལ་ཤིན་ཏུ་འབྲས་བུར་བྱོས།། ",
            "སྦྱིན་པ་པོ་ནི་ལོངས་སྤྱོད་མི་འདོད་ཀྱང༌། །",
            " ལོངས་སྤྱོད་ཤིན་ཏུ་མང་ལ་བཟང་དང་འཕྲད།། ",
            "བདག་ནི་བདེ་བ་དེ་འདོད་མ་ཡིན་ཏེ།། ",
            "འདི་ལྟར་བདག་ནི་སྦྱིན་ལ་བརྒྱུད་དང་ལྡན།། ",
            "བདག་ནི་རྟག་ཏུ་བརྩེ་བས་བདོག་པ་ཀུན། །",
            " ཡོངས་སུ་གཏོང་བ་གང་ཡིན་དེ་ལྟོས་ལ།།",
            ""
        ],
        [
            "དེས་ན་ཁྱོད་ཀྱིས་བདག་ནི་དེའི་འབྲས་ལ།། ",
            "དོན་གཉེར་མེད་པ་ཉིད་དུ་ཤེས་པར་བྱ།། ",
            "གལ་ཏེ་ཁྱོད་འབྲས་ཐོབ་པ་མི་གཏོང་ན།། ",
            "སྦྱིན་ལ་མངོན་དགའ་ཡིན་པར་མི་འགྱུར་ཏེ།། ",
            "འདི་ལྟར་སྐད་ཅིག་ཙམ་ཡང་སྦྱིན་མེད་ན།། ",
            "སྦྱིན་ལ་མངོན་པར་དགའ་བ་ཉིད་མ་ཡིན།།",
            ""
        ],
        [
            "མ་བྱས་པ་ལ་འབྲས་བུ་མི་འབྱིན་ཏེ།། ",
            "འདི་ལྟར་ལན་བལྟས་བདག་གི་ཆ་མ་ཡིན།། ",
            "ཁྱོད་ཀྱི་ལན་ལ་ལྟ་དང་བྲལ་བ་ཐོན།། ",
            "འབྲས་བུ་ཤིན་ཏུ་གཞན་ལ་གཏོང་བ་ཡིན།། ",
            "རྒྱལ་སྲས་རྣམས་ཀྱི་བརྩེ་བས་སྦྱིན་པ་ནི། །",
            " ཁ་ན་མ་ཐོ་མེད་ཅིང་དག་པའི་གཞི། །",
            " བདེ་བ་འདྲེན་པར་བྱེད་པ་ཉིད་དང་ནི། །",
            " རྗེས་སུ་སྲུང་བཅས་འཚོལ་མེད་གོས་པ་མེད།། ",
            "ཅེས་པས་བསྟན་།",
            ""
        ],
        [
            "བྱང་ཆུབ་སེམས་དཔའ་རྣམས་གནས་སྐབས་དེར་",
            "རང་ལ་སྡུག་བསྔལ་མེད་ཀྱང་ཞེས་སམ། ",
            "ཡང་ན་འགྲེལ་བ་ལྟར། ",
            "གཞན་གྱི་སྡུག་བསྔལ་མེད་པར་བྱ་བའི་སླད་དུ་",
            "བརྩེ་བས་གཞན་གྱི་དོན་དུ་",
            "རང་གི་སེམས་སྡུག་བསྔལ་བར་གྱུར་པ་གང་ཡིན་པ་དེ་ཙམ་",
            "སྐྲག་པའི་གནས་མ་ཡིན་པར་བསྟན་པ་ནི། ",
            "བློ་ཆུང་བ་རྣམས་སེམས་ཅན་གྱི་སྡུག་བསྔལ་ལ་ཞིབ་ཏུ་བསམས་ན་",
            "ཤིན་ཏུ་དྲག་ཅིང་བཟོད་དཀའ་ལ",
            "སེམས་ཅན་ཚད་མེད་པ་བཞིན་",
            "སྡུག་བསྔལ་ཀྱང་ཚད་མེད་པ་ཡོད་པས་",
            "དེ་སུ་ཞིག་གིས་བསལ་ནུས་སྙམ་པ་དང༌། ",
            "མགོ་དང་ཡན་ལག་གཏོང་བ་དང༌། ",
            "སེམས་ཅན་བྱས་པ་ལོག་པར་གཟོ་བ་རྣམས་ཀྱི་",
            "ལོག་སྒྲུབ་ཀྱང་བཟོད་དཀའ་བ་དང༌། ",
            "འཁོར་བར་སྐྱེ་བ་བཟུང་ན་",
            "སྐྱེ་རྒ་",
            "ན་འཆི་དང་",
            "གནས་སྐབས་དེར་ཡང་",
            "སྡུག་བསྔལ་སྣ་ཚོགས་མྱོང་དགོས་པ་དང༌། ",
            "སེམས་ཅན་སྡུག་བསྔལ་ཅན་མང་བས་",
            "དེའི་སྡུག་བསྔལ་རང་གི་ཁུར་དུ་བླངས་ན་",
            "རང་སྡུག་བསྔལ་ལས་ནམ་ཡང་",
            "ག་ལ་ཐར་སྙམ་དུ་བསམས་ནས་",
            "སེམས་ཞུམ་པར་མི་བྱ་སྟེ",
            "ཅིའི་ཕྱིར་ན་",
            "སེམས་ཅན་ལ་བརྩེ་བས་",
            "སྡུག་བསྔལ་བར་གྱུར་པ་གང་ཡིན་པ་བཤད་མ་ཐག་པ་",
            "དེ་ལྟ་བུ་ལ་དང་པོར་",
            "མོས་སྤྱོད་ཀྱི་ས་ན་ཀུན་ཏུ་སྐྲག་པ་སྐྱེ་བ་ཙམ་ཡོད་དེ",
            ""
        ],
        [
            "བདག་གཞན་མཉམ་པ་ཉིད་ཀྱི་སེམས་མ་ཐོབ་པ་དང་འཁོར་བ་དང་",
            "དེའི་སྡུག་བསྔལ་ཐམས་ཅད་སྟོང་པ་ཉིད་དུ་ཁོང་དུ་མ་ཆུད་པའི་ཕྱིར་རོ། །",
            "དེའི་ཕྱིར་བྱང་ཆུབ་སེམས་དཔའི་རིགས་ཅན་ལ་ཐོག་མར་འཁོར་བའི་སྡུག་བསྔལ་དང་",
            "སྐྱོ་བ་ཤས་ཆེ་བའི་གཏམ་འབའ་ཞིག་གཙོ་བོར་མི་སྟོན་པར་སྙིང་རྗེ་དང་སྒྱུ་མ་ལྟ་བུའི་ཆོས་དང༌། ",
            "སངས་རྒྱས་དང་བྱང་ཆུབ་སེམས་དཔའི་ཡོན་ཏན་བསྔགས་པ་སྟོན་དགོས་པར་མདོ་ལས་གསུངས་པ་བཞིན་ནོ།།",
            "རེག་ནས་",
            "ཞེས་པ་འཕགས་པའི་ས་དང་པོ་ལ་རེག་ནས་",
            "ཆོས་ཀྱི་དབྱིངས་ཀུན་ཏུ་འགྲོ་བའི་མཚན་ཉིད་རྟོགས་པ་ན་བདག་གཞན་མཉམ་པ་ཉིད་ཀྱི་སེམས་ཐོབ་པས་བརྩེ་བའི་དབང་གིས་གཞན་སེམས་ཅན་གྱི་སྡུག་བསྔལ་བསྐྱབ་པའི་ཕྱིར་",
            "དམྱལ་བའི་སྡུག་བསྔལ་དངོས་སུ་དང་དུ་བླངས་པ་",
            "དེ་ལྟ་ན་ཡང་དེ་ཉིད་གཞན་བསྐྱབ་པའི་དོན་དུ་སོང་བ་",
            "དེའི་ཕྱིར་བྱང་ཆུབ་སེམས་དཔའ་ལ་རྒྱུ་དེ་ཉིད་བདེ་བ་ཆེན་པོ་འབའ་ཞིག་ཏུ་འགྱུར་ཏེ",
            "བདེ་བ་དེ་ལྟ་བུ་ནི་འཇིག་རྟེན་ལྷ་དང་མི་དང་ཉན་རང་རྣམས་ལ་མེད་པས་བདེ་བ་ཐམས་ཅད་ཀྱི་མཆོག་དང་ཕུལ་དུ་འགྱུར་བས་།",
            "དེ་ལྟར་བརྩེ་བས་བསྐྱེད་པའི་སྡུག་བསྔལ་དེས་ལྷ་དང་མི་ལ་སོགས་པའི་འཇིག་རྟེན་གྱི་བདེ་བ་ཐམས་ཅད་ཟིལ་གྱིས་གནོན་པར་འགྱུར་།",
            ""
        ],
        [
            "རང་དོན་བྱས་པ་ཉན་རང་དགྲ་བཅོམ་པ་རྣམས་ཀྱང་",
            "བདེ་བ་དེ་ལྟ་བུ་དང་",
            "མི་ལྡན་པ་གང་ཡིན་པ་",
            "དེ་ལས་ངོ་མཚར་ཆེ་བ་ཅི་ཞིག་ཡོད་ཅེས་སོ།།",
            "དེ་ལྟར་ས་ཐོབ་ཕན་ཆད་འཁོར་བའི་",
            "སྡུག་བསྔལ་གྱིས་མི་འཇིགས་པ་ཡིན་ཡང༌། ",
            "མོས་སྤྱོད་ཀྱི་ས་ནས་",
            "འཁོར་བའི་རང་བཞིན་འབའ་ཞིག་ལ་བསམས་ན་",
            "སྡུག་བསྔལ་ཆེ་བ་ཤེས་ཀྱང་",
            "རིགས་ཀྱི་སྟོབས་དང་",
            "སྨོན་ལམ་སོགས་ཀྱི་སྟོབས་ལས་",
            "བྱང་ཆུབ་སེམས་དཔའ་སོ་སྐྱེའི་གནས་སྐབས་སུ་ཡང༌། ",
            "འཁོར་བའི་ཐོག་མཐའ་སོགས་",
            "བསམ་གྱིས་མི་ཁྱབ་པའི་གནས་བསམས་ནས་",
            "སེམས་ཁོང་དུ་ཆུད་པར་མི་འགྱུར་ཏེ",
            "སྔོན་ཐོག་མ་མེད་པའི་དུས་ནས་ད་ལྟའི་བར་",
            "རང་གཞན་ཀུན་སྲིད་པ་འདིར་",
            "སྡུག་བསྔལ་ཡང་ཅི་རིགས་པ་།",
            "རེས་བདེ་བའང་ཅི་རིགས་མྱོང་ཡང་",
            "ད་ལྟ་དེའི་ཕན་གནོད་ཅི་ཡང་མེད་།",
            ""
        ],
        [
            "མ་འོངས་པའི་མཐའ་ཐུག་པ་མེད་ཀྱང་",
            "དེ་སྙེད་དུ་སེམས་ཅན་གྱི་ཁམས་ཀྱང་མི་འཛད་།",
            "སངས་རྒྱས་དང་",
            "བྱང་སེམས་གསར་དུ་འབྱུང་བའང་",
            "དེ་སྙེད་དུ་མི་འཛད་པས། ",
            "དུས་ཀྱི་མཐའ་དང་ནམ་མཁའི་མཐའ་དང༌། ",
            "སེམས་ཅན་གྱི་མཐའ་དང༌། ",
            "སྡུག་བསྔལ་གྱི་མཐའ་རྣམས་ཀྱང་",
            "བསམ་གྱིས་མི་ཁྱབ་པ་ཡིན་ཡང༌། ",
            "རང་བཞིན་མེད་པ་",
            "སྒྱུ་མ་ལྟ་བུ་ཡིན་པས་སེམས་ཅན་གྱི་",
            "ཁམས་ཕྱོགས་དུས་ཀྱི་མཐའ་མེད་པ་དེ་",
            "སྙེད་དུ་བདག་གིས་ཀྱང་",
            "དུས་གསུམ་གྱི་སངས་རྒྱས་དང་",
            "བྱང་ཆུབ་སེམས་དཔའ་རྣམས་ཀྱི་རྗེས་སུ་བསླབ་སྟེ་",
            "བྱང་ཆུབ་སེམས་དཔའི་སྤྱོད་པ་རླབས་པོ་ཆེ་སྤྱད་པར་",
            "བགྱིའོ་སྙམ་དུ་གོ་ཆའི་སེམས་བསྐྱེད་པར་བྱས་ནས",
            "སངས་རྒྱས་",
            "བྱང་སེམས་རྣམས་ལ་",
            "དེ་ལྟར་འགྲུབ་པའི་གསོལ་བ་བཏབ་ཅིང་",
            "དགེ་བའི་རྩ་བ་རྣམས་",
            "དེ་ལྟ་བུའི་ཆེད་དུ་ཡོངས་སུ་བསྔོ་བ་བྱས་ན་",
            "ཐེག་པ་ཆེན་པོའི་ལམ་ལས་ཕྱིར་མི་ལྡོག་པར་འགྱུར་ཞིང་",
            "མྱུར་དུ་འཇིགས་པ་མེད་པར་དབུགས་དབྱུང་བར་འགྱུར་རོ། །",
            "བརྟན་པ་བྱང་ཆུབ་སེམས་དཔས་གཞན་ལ་",
            "བརྩེ་བ་དང་ལྡན་པའི་སྦྱིན་པ་ལན་དང་",
            "རྣམ་སྨིན་ལ་རེ་བ་མེད་པར་",
            "གཞན་ལ་ཕན་འདོགས་པ་ཁོ་ནའི་ཆེད་དུ་བྱིན་པ་ཡིས། ",
            "དངོས་པོ་",
            "རང་གིས་མི་འཆང་བར་ཕར་གཏོང་བའམ་བྱིན་པ་ན་",
            "དེ་ལྟར་གཞན་ལ་ཕན་ཐོགས་པའི་",
            "སྦྱིན་པའི་བྱ་བ་རྫོགས་པ་ལས་བྱུང་བའི་",
            "བདེ་བ་བྱེད་པ་གང་ཡིན་པ་དེ་ལ་",
            "ཁམས་གསུམ་གྱི་བདེ་བ་ཉེ་བར་ལོངས་སྤྱོད་པ་",
            "ལས་བྱུང་བ་རྣམས་ཀྱི་བདེ་བ་དེ་ཡིས་",
            "བྱང་ཆུབ་སེམས་དཔའི་ཐུགས་རྒྱུད་ལ་",
            "སྦྱིན་པ་བྱིན་པའི་བདེ་བ་སྐྱེས་པ་",
            "དེའི་བརྒྱ་དང་སྟོང་ལ་སོགས་པའི་ཆ་ལ་མི་ཕོད་དོ།།",
            ""
        ],
        [
            "དེ་ལྟར་ན་བྱང་ཆུབ་སེམས་དཔའ་རྣམས་",
            "གཞན་གྱི་དོན་དུ་སྡུག་བསྔལ་བ་ལྟར་སྣང་ཡང་",
            "ཉིད་ཀྱི་ཐུགས་རྒྱུད་ལ་སྡུག་བསྔལ་མེད་པར་མ་ཟད་",
            "ལུས་དང་ལོངས་སྤྱོད་སོགས་བཏང་བའི་དགའ་བ་",
            "འཇིག་རྟེན་པའི་བདེ་བ་གང་གིས་ཀྱང་མཚོན་དུ་མི་ནུས་པ་སྐྱེ་བའི་ཕྱིར་",
            "བྱང་ཆུབ་སེམས་དཔའ་རྣམས་ལ་",
            "འཁོར་བའི་སྡུག་བསྔལ་དང་དུ་བླང་བའི་སྡུག་བསྔལ་ཇི་ལྟར་ཡོད་དེ་",
            "རྣམ་པ་ཀུན་ཏུ་སྡུག་བསྔལ་མེད་པར་ཤེས་པར་བྱའོ།།",
            "སེམས་ཅན་གྱི་དོན་གྱི་ཕྱིར་",
            "ཐུགས་བརྩེ་བས་སྡུག་བསྔལ་གྱི་རང་བཞིན་ཅན་",
            "འཁོར་བ་ཉིད་གང་ཡིན་པ་ཡོངས་སུ་མི་གཏོང་བ་ཡིན་།",
            "སྙིང་རྗེ་ཅན་དེ་རྣམས་སེམས་ཅན་གཞན་ལ་ཕན་པའི་ཕྱིར་",
            "དེ་དག་གི་སྡུག་བསྔལ་ཅི་སྟེ་དང་དུ་ལེན་པའམ་ཁས་ལེན་བྱེད་པར་མི་འགྱུར་རོ། །",
            "གཞན་གྱི་སྡུག་བསྔལ་མཐའ་དག་དང་དུ་ལེན་པ་ཉིད་དོ།།",
            "བརྩེ་བ་དང་ལྡན་པ་བྱང་ཆུབ་སེམས་དཔའི་སྙིང་རྗེའི་སྦྱིན་པ་གང་ཡིན་པ་དང་",
            "ལོངས་སྤྱོད་དང་ནི་ཞེས་པ་འོག་གི་འཕེལ་བར་འགྱུར་",
            "ཞེས་པའི་ཚིག་འདི་མཐའི་གསལ་བྱེད་ཡིན་པས་",
            "འདི་གསུམ་རེ་རེ་བཞིན་དུ་ཡར་སྦྱར་ཏེ་",
            "བརྩེ་བས་སྦྱིན་པ་བྱས་པ་ལས་སྙིང་རྗེ་འཕེལ་བ་དང༌། ",
            "སྦྱིན་པ་འཕེལ་བ་དང༌། ",
            "ལོངས་སྤྱོད་འཕེལ་བ་།",
            ""
        ],
        [
            "རྒྱུ་འཕེལ་བ་གསུམ་ནི། ",
            "སྙིང་རྗེའི་སྟོབས་ལས་",
            "སྦྱིན་པ་བྱིན་པས་",
            "ཚེ་རབས་ཐམས་ཅད་དུ་",
            "སྙིང་རྗེ་གོང་ནས་གོང་དུ་འཕེལ་བ་དང༌། ",
            "སྙིང་རྗེའི་དབང་གིས་",
            "ཚེ་རབས་ཀུན་ཏུ་སྦྱིན་པ་རྒྱུན་མི་ཆད་པར་",
            "གོང་ནས་གོང་དུ་འཕེལ་བ་དང༌། ",
            "སྦྱིན་པའི་སྟོབས་ཀྱིས་",
            "ཚེ་རབས་ཀུན་ཏུ་ལོངས་སྤྱོད་གོང་ནས་གོང་དུ་འཕེལ་བའོ།།",
            "དེ་ལས་འབྲས་བུ་བདེ་བ་གསུམ་འཕེལ་བ་ནི། ",
            "བསམ་པ་སེམས་ཅན་གྱི་སྡུག་བསྔལ་བསལ་ལོ་སྙམ་པའི་",
            "སྙིང་རྗེ་ལས་སེམས་ཅན་རྣམས་བདེ་བ་ལ་གཞག་པར་",
            "བྱའོ་སྙམ་དུ་བྱམས་པའི་སེམས་སྐྱེ་བས་",
            "སྦྱིན་པ་བྱེད་པའི་ཚེ་",
            "བྱང་ཆུབ་སེམས་དཔའ་དེ་ལ་",
            "བསམ་པ་བྱམས་པ་ལས་བྱུང་བའི་བདེ་བ་འཕེལ་ཏེ",
            "དཔེར་ན་",
            "མས་བུ་ལ་ཟས་ནོར་སྦྱིན་པའི་ཚེ་",
            "བྱམས་པའི་དབང་གིས་",
            "མ་དེ་ལ་སེམས་དགའ་བ་སྐྱེ་བ་བཞིན་ནོ།།",
            "དེ་ནས་",
            "སྦྱིན་པ་དེས་",
            "སེམས་ཅན་རྗེས་སུ་བཟུང་བས་",
            "བསྐྱེད་པའི་བདེ་བ་འཕེལ་བ་ནི། ",
            "སྦྱིན་པ་དེས་",
            "སེམས་ཅན་ལ་ཕན་ཐོགས་པར་མཐོང་ནས་",
            "བྱང་ཆུབ་སེམས་དཔའི་ཐུགས་རྒྱུད་ལ་",
            "བདེ་བ་ཁྱད་པར་ཅན་",
            "འཕེལ་བ་དང་",
            "སྦྱིན་པ་དེའི་མཐུས་བྱས་པའི་",
            "བདེ་བ་ནི་སྦྱིན་པའི་དབང་གིས་",
            "བྱང་ཆུབ་སེམས་དཔའ་ལོངས་སྤྱོད་ཕོངས་པ་མེད་པ་དང་ལྡན་པར་གྱུར་ནས་",
            "སེམས་ཅན་ལ་ཕན་འདོགས་པའི་མཐུ་ཡོད་པར་གྱུར་པའི་ཕྱིར། ",
            "དེའི་མཐུས་བྱས་པའི་",
            "བདེ་བ་བྱང་ཆུབ་སེམས་དཔའ་རྣམས་ལ་འཕེལ་བར་འགྱུར་ཏེ",
            ""
        ],
        [
            "ལོངས་སྤྱོད་མེད་ན་",
            "སྦྱིན་པར་འདོད་ཀྱང་",
            "ཕ་རོལ་གྱི་རེ་བ་རྫོགས་པར་བྱ་མི་ནུས་ཀྱང་",
            "ལོངས་སྤྱོད་ཡོད་པས་",
            "དེའི་རེ་བ་བསྐང་ནུས་པར་མཐོང་ནས་",
            "དགའ་བ་ཁྱད་པར་ཅན་འཕེལ་བར་བྱའོ།།",
            "དེ་ལྟར་བྱང་ཆུབ་སེམས་དཔའ་རྣམས་",
            "གཞན་ལ་ཕན་ཐོགས་པ་ཅི་ཙམ་པ་དེ་ཉིད་",
            "དེའི་དགའ་བདེར་འགྱུར་བའི་ཕྱིར་",
            "གཞན་གྱི་སྡུག་བསྔལ་བསལ་བ་དང་དུ་བླངས་པས་",
            "རང་ཉིད་བདེ་བར་འགྱུར་བའི་ཕྱིར་",
            "ལུས་དང་ལོངས་སྤྱོད་བཏང་ཡང་",
            "སྡུག་བསྔལ་མ་ཡིན་ཏེ་",
            "བདེ་བ་འཆར་བའི་ཕྱིར་རོ། །",
            "དེའི་བྱང་ཆུབ་སེམས་དཔའ་རྣམས་ཀྱི་",
            "སྦྱིན་པ་གཏོང་བའི་ཚུལ་འདི་ནི་",
            "དཔེར་ན་མི་ལེ་ལོ་ཅན་ཞིག་ལ་",
            "མཛའ་བཤེས་ཆེན་པོ་ཞིག་གིས་",
            "ཁྱོད་དེ་ལྟར་ལེ་ལོ་མ་བྱེད་པར་",
            "འདི་ལྟར་གྱིས་ཞེས་བྱ་བ་སློབ་པ་དང་འདྲ་སྟེ",
            "བྱང་ཆུབ་སེམས་དཔའ་རྣམས་ཀྱིས་",
            "སྙིང་རྗེས་སྦྱིན་པ་བྱེད་པའི་ཚེ་ན་",
            "འདི་ལྟར་སྙིང་རྗེས་སྦྱིན་པ་རྣམ་པ་སྣ་ཚོགས་རླབས་ཆེན་པོ་རྒྱས་པར་བྱ་།"
        ],
        [
            "དེའི་རྣམ་སྨིན་ལོངས་སྤྱོད་ཀྱང་འདི་ལྟར་འཕེལ་བར་བྱའོ།།",
            "སྦྱིན་པས་སེམས་ཅན་རྣམས་ཡོངས་སུ་སྨིན་པར་བྱ་ཞིང་",
            "ལེན་པ་པོ་ཡང་སེམས་རབ་ཏུ་ཚིམ་པའི་བདེ་བ་དང༌། ",
            "གཏོང་པ་པོ་ཡང་སྦྱིན་པ་རྫོགས་པས་བདེ་བའི་ཕྱིར་",
            "རང་གཞན་གཉིས་ག་བདེ་བར་བྱ་བ་དང༌། ",
            "གཞན་སེམས་ཅན་རྣམས་བསོད་ནམས་དང་ཡེ་ཤེས་ཀྱི་ཚོགས་བྱེད་པ་ལ་ཀུན་ཏུ་དྲང་བར་བྱ་ཞིང༌",
            "བླ་ན་མེད་པའི་བྱང་ཆུབ་ཀྱི་གོ་འཕང་ལ་རིམ་པར་བཀྲི་བའམ་འཁྲིད་པར་བྱ་ཞེས་སེམས་ཅན་གཏོང་བ་ལ་གོམས་པའི་ཤུགས་ཞན་པ་རྣམས་ལ་བསྐུལ་ཞིང་",
            "རབ་ཏུ་སྨྲ་བ་དང་འདྲའོ།།",
            "སེམས་ཅན་ཕྲག་དོག་ཅན་རྣམས་ཕ་རོལ་བདེ་བར་མཐོང་ན་",
            ""
        ],
        [
            "མི་དགའ་ཞིང་",
            "སྡུག་བསྔལ་བར་མཐོང་ན་",
            "དགའ་བར་འགྱུར་ཡང༌། ",
            "བྱང་ཆུབ་སེམས་དཔའ་རྣམས་དེ་ལས་ལྡོག་པ་སྟེ་",
            "སྙིང་རྗེས་གཞན་སྡུག་བསྔལ་བ་དག་གིས་རང་ཉིད་སྡུག་བསྔལ་བ་ཡིན་པས། ",
            "སྡུག་བསྔལ་ཅན་དེའི་སྡུག་བསྔལ་བསལ་ནས་",
            "བདེ་བ་མ་བསྐྱེད་པར་རང་ཉིད་གང་གིས་བདེ་བར་འགྱུར་ཏེ་",
            "དཔེར་ན་བུ་གཅེས་པ་ཤིན་ཏུ་ནད་ཀྱིས་གཟིར་བའི་མ་བཞིན་ནོ།།",
            "དེ་ཕྱིར་བརྩེ་བ་དང་ལྡན་པས་གཞན་སེམས་ཅན་ལ་རང་གིས་བདེ་བ་བསྐྱེད་ནས་དེ་ཉིད་བདེ་བར་བྱས་པའི་བདེ་བ་དེས་བདག་རང་ཉིད་བདེ་བར་བྱེད་པ་ཡིན་།",
            ""
        ],
        [
            "མས་བུ་ལ་སྨན་བཙལ་ཏེ་",
            "བྱིན་ནས་བུ་ནད་ལས་གྲོལ་ཏེ་",
            "བདེ་བ་ན་མ་དེ་ཉིད་སེམས་བདེ་བ་བཞིན་ནོ།།",
            "དེ་ལྟར་ཡང་དྲི་མེད་གྲགས་པའི་བྱང་ཆུབ་སེམས་དཔས་ཀྱང༌། ",
            "སེམས་ཅན་ཐམས་ཅད་ཀྱི་",
            "ནད་ཇི་སྲིད་ཀྱི་བར་དུ་",
            "བདག་གི་ནད་ཀྱང་",
            "དེ་སྲིད་དུ་མི་འཚོའོ་ཞེས་གསུངས་པ་བཞིན་ནོ།། ",
            "གོང་དུ་མ་ཆགས་པ་གསུངས་པའི་རྒྱས་བཤད་ནི། ",
            "སྙིང་རྗེ་ཅན་བྱང་ཆུབ་སེམས་དཔའ་རྣམས་ནི་",
            "སྙིང་རྗེ་སློབ་དཔོན་ལྟ་བུ་དེས་",
            "དུས་རྟག་ཏུ་རང་གི་སྦྱིན་པ་གང་དང་གང་བྱ་བ་ལ་",
            "འདི་དང་འདི་ལྟར་གྱིས་ཞེས་བསླབ་བྱ་སྟོན་པ་དང་འདྲ་སྟེ",
            "ཇི་ལྟར་སྟོན་ན་",
            "དངོས་པོ་འདི་དང་",
            "འདི་དག་རང་གིས་འཆང་བའི་བདེ་བ་མི་འདོད་པ་དང༌། ",
            "རང་གི་ལོངས་སྤྱོད་རྣམས་ཀྱིས་",
            "གཞན་དག་བདེ་བར་གྱིས་ཞེས་འདོམས་ཤིང་རྗེས་སུ་སྟོན་ནོ།།",
            "སྐབས་འདིར་",
            "སྙིང་རྗེ་སློབ་དཔོན་ལྟ་བུས་",
            "སྦྱིན་པ་སློབ་མ་ལྟ་བུ་ལ་འདོམས་པ་དང་འདྲ་བའི་",
            "ཚུལ་དུ་འགྲེལ་བ་ལས་གསུངས་ཀྱང༌། ",
            "དོན་འདྲ་ལ་",
            ""
        ],
        [
            "གོ་བདེ་བས་འདི་ལྟར་བཤད་ཀྱང་ཆོག་པར་མཐོང་ངོ༌།།",
            "གལ་ཏེ་",
            "ལོངས་སྤྱོད་རྣམས་ཀྱིས་",
            "གཞན་བདེ་བར་བྱས་ཀྱང་དེའི་འབྲས་བུ་རང་འབའ་ཞིག་ལ་འཐོབ་པར་",
            "རེ་བས་སྦྱིན་པ་ནི་བྱང་ཆུབ་སེམས་དཔའི་ཆ་མ་ཡིན་།",
            "བྱང་ཆུབ་སེམས་དཔའ་རྣམས་",
            "རང་དོན་དང་གཞན་དོན་ཐ་དད་དུ་མི་འདོད་པར་",
            "གཞན་སྡུག་བསྔལ་ལ་རང་སྡུག་བསྔལ་བ་དང༌། ",
            "གཞན་བདེ་བས་",
            "རང་བདེ་བ་སྐྱེ་བ་ཡིན་པས་",
            "ལོངས་སྤྱོད་བྱིན་པ་དེའི་འབྲས་བུ་ཡང་",
            "སེམས་ཅན་རྣམས་ལ་སྨིན་ནས་",
            "བདེ་བར་གྱུར་ཅིག་ཅེས་གཞན་ལ་གཏོང་བ་ཡིན་ནོ།།",
            "གལ་ཏེ་ཡང་ན་གཞན་ལ་མི་སྨིན་པ་ཞིག་།",
            "བདག་དང་",
            "སེམས་ཅན་གྱི་དོན་ཐ་དད་མིན་པས་",
            "འབྲས་བུའི་བདེ་བ་དེ་",
            "བདག་རང་ཉིད་ལ་འབྱུང་བའང་འདོད་པ་མིན་ནོ།།",
            ""
        ],
        [
            "སེམས་ཅན་དེ་དག་བདེ་བས་བདག་ཀྱང་",
            "བདེ་བ་ཉིད་དུ་འགྱུར་བ་དེའི་ཕྱིར་",
            "བདག་ནི་རང་གཅེས་འཛིན་དུག་དང་འདྲ་བར་སྤངས་ནས་",
            "གཞན་གཅེས་པར་འཛིན་པ་",
            "ཆེས་ཆེར་བྱེད་པའི་",
            "བྱང་ཆུབ་སེམས་དཔའ་རྣམས་ཀྱི་རྗེས་སུ་ཞུགས་པ་ཡིན་པས། ",
            "བདག་གིས་སྦྱིན་པ་བྱས་པ་ནི་སྦྱིན་པའི་འབྲས་བུ་དང་བཅས་ཏེ་",
            "སེམས་ཅན་རྣམས་ལ་བྱིན་ཅིག་ཅེས་འདོམས་སོ།།",
            "དེའི་ཕྱིར་",
            "གལ་ཏེ་སྦྱིན་པ་ཁྱོད་ཀྱིས་",
            "བདག་ལ་ལོངས་སྤྱོད་འབྱུང་བ་སོགས་ཀྱི་བྱ་བ་བྱེད་པ་ཡོད་།",
            "གཞན་སེམས་ཅན་དེ་དག་ཉིད་ལ་",
            "ཤིན་ཏུ་འབྲས་བུར་འགྱུར་བར་བྱོས་ཤིག་དང༌། ",
            "དེས་བདག་ལ་ཕན་བཏགས་པ་ཡིན་ནོ་ཞེས་",
            "སྙིང་རྗེས་སྦྱིན་པ་ལ་འདོམས་པའི་ཚུལ་དུ་",
            "སྦྱིན་པ་དང་འབྲས་བུ་བཅས་པ་གཞན་ལ་གཏོང་བར་བྱེད་དོ།།",
            "དེ་ལྟར་སྦྱིན་པའི་འབྲས་བུ་ཡང་",
            "སེམས་ཅན་གཞན་ལ་སྙིང་ཐག་པ་ནས་",
            "བཏང་བར་བྱས་ཏེ་",
            "སྦྱིན་པ་པོ་བྱང་ཆུབ་སེམས་དཔའ་",
            "རང་དོན་ལ་མ་ཆགས་པ་རྣམས་ལོངས་སྤྱོད་མི་འདོད་ཀྱང་རུང་།",
            ""
        ],
        [
            "ལོངས་སྤྱོད་ཤིན་ཏུ་མང་ལ་",
            "དངོས་པོ་བཟང་པོ་དང་",
            "འཕྲད་པ་རྒྱུ་འབྲས་རྟེན་འབྲེལ་གྱི་ཆོས་ཉིད་ཡིན་ནོ།།",
            "དེ་ལྟར་གྱུར་པའི་ཚེ་ན་ཡང་",
            "བདག་ནི་ཟག་བཅས་ཀྱི་ལོངས་སྤྱོད་པའི་བདེ་བ་འདོད་པ་མ་ཡིན་།",
            "ལོངས་སྤྱོད་འབྱོར་བ་དེའི་སྒོ་ནས་",
            "འདི་ལྟར་བདག་གི་ནི་",
            "སེམས་ཅན་རྣམས་ལ་ཕན་འདོགས་པའི་སྦྱིན་པ་བྱེད་པ་ལ་",
            "ཚེ་རབས་བརྒྱུད་མར་འཇུག་པ་དང་ལྡན་པ་ཙམ་འདོད་པ་ཡིན་ནོ།།",
            "བདག་ནི་རྟག་ཏུ་བརྩེ་བས་",
            "རང་གི་བདོག་པ་ཀུན་རང་ཉིད་ཉམས་དགའ་བའི་ཆེད་དུ་",
            "མི་སྤྱོད་པར་གཞན་ལ་ཡོངས་སུ་གཏོང་བ་གང་ཡིན་པ་དེ་ལྟོས་།",
            "དེས་ན་སྦྱིན་པ་ཁྱོད་ཀྱིས་བདག་ནི་",
            "སྦྱིན་པ་དེའི་འབྲས་བུ་ལ་དོན་དུ་གཉེར་བ་",
            "མེད་པ་ཉིད་དུ་ཤེས་པ་བྱའོ།།",
            "གལ་ཏེ་",
            "ཁྱོད་ལོངས་སྤྱོད་ཀྱི་དངོས་པོ་ཙམ་",
            "གཞན་ལ་གཏོང་གི་སྦྱིན་པ་ཁྱོད་ཀྱི་འབྲས་བུ་",
            "ལོངས་སྤྱོད་ཐོབ་པ་མི་གཏོང་བ་ཞིག་།",
            ""
        ],
        [
            "ཚེ་ཕྱི་མའི་ལོངས་སྤྱོད་དངོས་པོ་ཐམས་ཅད་ལ་མ་ཆགས་པར་",
            "གཏོང་བའི་སྦྱིན་པ་ལ་མངོན་པར་དགའ་བའི་བྱང་ཆུབ་སེམས་དཔའ་ཡིན་པར་མི་འགྱུར་།",
            "འདི་ལྟར་ཚེ་འདིར་ཡང་སྐད་ཅིག་ཙམ་དུ་ཡང་སྦྱིན་པ་ལ་མོས་པ་མེད་ཅིང་སྦྱིན་པ་མི་འདོད་པའི་བློ་ཡོད་ན་",
            "སྙིང་རྗེ་གཞན་དོན་དུ་སྦྱིན་པ་ལ་མངོན་པར་དགའ་བ་ཉིད་མ་ཡིན་པར་འགྱུར་བའི་ཕྱིར་རོ། །",
            "སྦྱིན་པ་ཁྱོད་ནི་སྦྱིན་པ་མ་བྱས་པ་ལ་འབྲས་བུ་མི་འབྱིན་པས་ལན་ལ་ལྟ་བ་དང་བཅས་པ་མིན་པ་འདྲ་ལ",
            "འདི་ལྟར་སྦྱིན་པ་བྱིན་པའི་འབྲས་བུའི་ལན་ལ་བལྟས་པ་ནི། ",
            "གཞན་ལ་སྙིང་རྗེ་བ་དག་གི་ཆའམ་འོས་མ་ཡིན་པས་སྦྱིན་པ་ཁྱོད་ཀྱི་ལན་ལ་ལྟ་དང་བྲལ་བས་།",
            "ཁྱོད་འབྲས་བུ་རྣམ་པར་སྨིན་པའང་བདག་གིར་མི་བྱེད་པར་ཤིན་ཏུ་གཞན་ལ་གཏོང་བ་ཡིན་ནོ་",
            "ཞེས་སྙིང་རྗེས་སྦྱིན་པ་ལ་སྨྲས་པའི་ཚུལ་གྱིས་ལུས་ལོངས་སྤྱོད་དགེ་བའི་རྩ་བ་ཐམས་ཅད་ལ་",
            "རང་དོན་དུ་མ་ཆགས་པར་གཞན་ལ་ཡོངས་སུ་གཏོང་བའི་ཚུལ་ལ་བློ་སྦྱང་ཚུལ་བསྟན་པ་ཡིན་ནོ།། ",
            "གསུམ་པ་སྙིང་རྗེས་སྦྱིན་པའི་ཡོན་ཏན་གྱི་དོན་བསྡུས་ཏེ་བསྔགས་པ་ནི། ",
            "རྒྱལ་སྲས་རྣམས་ཀྱི་བརྩེ་བས་སྦྱིན་པ་ནི། །",
            " མཐའ་དག་རྒྱ་ཆེ་གཙོ་དང་རྟག་པ་དང༌། །",
            " དགའ་དང་ཟང་ཟིང་མེད་དང་དག་པ་དང༌། །",
            " བྱང་ཆུབ་ལ་གཞོལ་དགེ་ལ་གཞོལ་བ་ཡིན།།",
            ""
        ],
        [
            "ཇི་ལྟར་བདེ་བ་གསུམ་གྱིས་ཚིམ་པའི་ཡིད། །",
            " བརྩེ་ལྡན་ཡོངས་སུ་གཏོང་བས་དགའ་འགྱུར་བ། །",
            " ལོངས་སྤྱོད་ཅན་དག་ཉེ་བར་སྤྱོད་པ་ཡིས། །",
            " དེ་ལྟར་དགའ་བར་འགྱུར་བ་མ་ཡིན་ནོ།། ",
            "ཞེས་ཚིགས་བཅད་གཉིས་ཀྱིས་བསྟན་།",
            "རྒྱལ་བའི་སྲས་པོ་རྣམས་ཀྱི་ཐུགས་བརྩེ་བས་སྦྱིན་པ་ནི་རྣམ་པ་དྲུག་།",
            "ཁ་ན་མ་ཐོ་བ་མེད་པ་ནི། ",
            "གཞན་ལ་མི་གནོད་པར་སྦྱིན་པ་།",
            "གཞན་ལས་ཕྲོགས་ནས་གཞན་ལ་སྦྱིན་པ་དང༌། ",
            "སེམས་ཅན་བསད་ནས་དེའི་ཤ་སྦྱིན་པ་དང༌། ",
            "སློང་བ་པོ་ལ་བརྙས་ཤིང་བཀྲེས་པ་ལྟོགས་པ་སོགས་ཚིག་གིས་སྨད་ནས་ཡིད་ལ་སྡུག་བསྔལ་བསྐྱེད་དེ་",
            ""
        ],
        [
            "སྦྱིན་པ་སོགས་",
            "སེམས་ཅན་གཞན་ལ་གནོད་པ་མེད་ཅིང་",
            "ཚུལ་བཞིན་ལེགས་པར་སྦྱིན་པའོ།།",
            "དག་པའི་གནས་སམ་",
            "གཞི་སྦྱིན་པ་ནི་",
            "མ་བརྟགས་པའི་དངོས་པོ་དུག་དང་མཚོན་ལ་སོགས་པ་",
            "མ་དག་པའི་དངོས་པོ་སྦྱིན་པ་མི་བྱེད་པར་བརྟགས་ནས་",
            "དངོས་པོ་དག་ཅིང་གཙང་མ་སྦྱིན་པར་བྱེད་པའོ།།",
            "ཕན་པར་བྱེད་པའི་སྦྱིན་པ་ནི། ",
            "སྦྱིན་པས་བསྡུས་ནས་",
            "དགེ་བ་ལ་སྦྱོར་བར་བྱས་པས་",
            "སྦྱིན་ཡུལ་སེམས་ཅན་དེ་དག་སྐྱེ་བ་ཕྱི་མ་ལ་",
            "མཐོ་རིས་དང་",
            "ཐར་པའི་འབྲས་བུའི་",
            "བདེ་བ་འདྲེན་པར་བྱེད་པ་ཉིད་དང་ནི། ",
            "སྦྱིན་པ་དེས་",
            "རང་གི་འཁོར་གྱི་འགྲོ་བ་བུ་སྨད་དང་",
            "བྲན་གཡོག་སོགས་ལ་གནོད་པ་ནི་",
            "ཐམས་ཅད་བཏང་ནས་",
            "དེ་དག་གི་སྐལ་བ་མི་བཞག་པའམ། ",
            "ཆུང་མ་དང་བུ་སོགས་གཞན་ལ་གཏོང་ན་",
            ""
        ],
        [
            "ཡང་དེ་དག་གི་སེམས་དང་མི་འགལ་བའམ་མཐར་དེ་དག་སྡུག་བསྔལ་ཆེན་པོ་མི་འགྱུར་བར་ཤེས་ནས་",
            "གཏོང་གི་དེ་དག་ཤིན་ཏུ་སྡུག་བསྔལ་བ་དང༌། ",
            "གནོད་སྦྱིན་སྲིན་པོ་སོགས་མ་རུང་བ་ལ་འཁོར་སྦྱིན་པ་སོགས་མདོར་ན་",
            "རང་ལ་དབང་བའི་འཁོར་རྣམས་ལ་གནོད་པ་མེད་པ་ནི་རྗེས་སུ་སྲུང་བ་དང་བཅས་པར་སྦྱིན་པའོ།།",
            "འཚོལ་བ་མེད་པར་སྦྱིན་པ་ནི། ",
            "སེམས་ཅན་ཕོངས་པར་ཤེས་ནས་",
            "དེ་དག་གིས་ཆེད་དུ་མ་སློང་ཡང་དེ་ལ་ཕན་པའི་ཆེད་དུ་",
            "རང་གི་ལག་ནས་སྦྱིན་གྱི་སྦྱིན་གནས་གཞན་ཡོངས་སུ་མི་འཚོལ་བའམ། ",
            "འདི་ལ་སྦྱིན་འདི་ལ་མི་སྦྱིན་ཞེས་བསོད་ནམས་ཀྱི་ཞིང་གདམས་ནས་འཚོལ་ཞིང་",
            "མི་སྦྱིན་པར་ཕྱོགས་ལྷུང་མེད་པར་སྙོམས་པར་སྦྱིན་པའོ།།",
            "གོས་པ་མེད་པའམ་ཆགས་པ་མེད་པའི་སྦྱིན་པ་ནི། ",
            "ལན་དང་རྣམ་སྨིན་ལ་རེ་བ་མེད་པར་གཏོང་བའོ།།",
            ""
        ],
        [
            "འདི་ནི་སྐྱོན་དག་པའི་ཆ་ནས་བསྟན་པའོ།།",
            "ཡང་ཡོན་ཏན་གྱི་ཆ་ནས་ཐམས་ཅད་གཏོང་བའམ་མཐའ་དག་པ་གཏོང་བ་སོགས་དགུ་།",
            "མཐའ་དག་གཏོང་བ་ནི་ཕྱི་དང་ནང་གི་དངོས་པོ་གང་ཡང་མི་གཏོང་བ་ཅུང་ཟད་མེད་པའོ།།",
            "རྒྱས་པར་རམ་རྒྱ་ཆེ་བར་གཏོང་བ་ནི་དངོས་པོ་ཆུང་ངུ་དང་ཉུང་ངུ་ཙམ་མིན་པར་མང་ལ་རྒྱ་ཆེ་བ་གཏོང་བའོ།།",
            "གཙོ་བོ་གཏོང་བ་ནི། ",
            "དངོས་པོ་ཉམས་པ་དང་རུལ་བ་དང་སྤྱད་དུ་མི་རུང་བ་མི་གཏོང་གི་ཁ་དོག་དང་དབྱིབས་དང་དྲི་ཕུན་སུམ་ཚོགས་པ་དང་",
            "དངོས་པོ་བཟང་པོ་གྱ་ནོམ་པ་གཏོང་བ་དང༌། ",
            "རྟག་པར་གཏོང་བ་ནི། ",
            "དུས་རེས་འགའ་གཏོང་རེས་འགའ་མི་གཏོང་བ་མ་ཡིན་པར། ",
            "དུས་རྟག་པ་རྒྱུན་དུ་གཏོང་བ་དང༌། ",
            "དགའ་བར་གཏོང་བ་ནི། ",
            "སེར་སྣའི་སེམས་མེད་པར་སློང་བ་པོ་སུ་ལ་ཡང་གཏོང་མི་གཏོང་མེད་པར་དགའ་བ་དང་བཅས་ཏེ་",
            "གཏོང་བ་དང༌། ",
            "ཟང་ཟིང་མེད་པར་གཏོང་བ་ནི། ",
            "ལན་དང་རྣམ་སྨིན་ལ་རེ་བ་མེད་པས་གཏོང་བ་དང༌། ",
            "དག་པ་གཏོང་བ་ནི། ",
            "གོང་དུ་དག་པའི་གཞི་སྦྱིན་པ་དང་དོན་གཅིག་སྟེ་དངོས་པོ་དག་པ་གཏོང་བ་དང༌། ",
            "བྱང་ཆུབ་ཏུ་བསྔོ་བ་གཏོང་བ་ནི། ",
            "སྦྱིན་པ་བྱས་པ་སྟེ་མཐོ་རིས་ཀྱི་བདེ་བ་དང་ཉན་རང་གི་མྱང་འདས་ཀྱི་ཕྱིར་མི་བསྔོ་བར་",
            "སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་འཐོབ་པའི་ཕྱིར་",
            "བསྔོ་བས་བླ་མེད་བྱང་ཆུབ་ལ་གཞོལ་བ་དང༌། ",
            "དགེ་བ་བསྔོ་བའི་གཏོང་བ་ནི། ",
            "གོང་དུ་ཕན་པར་བྱེད་པའི་སྦྱིན་པ་བཤད་པ་དང་དོན་གཅིག་སྟེ་སེམས་ཅན་རྣམས་སྦྱིན་པས་བསྡུས་ནས་",
            ""
        ],
        [
            "དགེ་བ་ལ་གཞོལ་བའམ་འགོད་པ་ཡིན་ནོ།།",
            "དེ་ལྟར་སྦྱིན་པ་བྱས་པ་ལས་བདེ་བ་འབྱུང་ཚུལ་ནི། ",
            "ཇི་ལྟར་སྦྱིན་པ་ཉིད་ལ་དགའ་བའི་བདེ་བ་དང༌། ",
            "ཕ་རོལ་ལ་ཕན་བཏགས་པའི་དགའ་བའི་བདེ་བ་དང༌། ",
            "བྱང་ཆུབ་ཀྱི་ཚོགས་རྫོགས་པས་",
            "དགའ་བའི་བདེ་བ་གསུམ་གྱིས་ཚིམ་པའི་",
            "ཡིད་ཅན་བརྩེ་བ་དང་ལྡན་པའི་",
            "བྱང་ཆུབ་སེམས་དཔའ་དེ་",
            "རང་གི་བདོག་པ་ཐམས་ཅད་ཡོངས་སུ་གཏོང་བས་",
            "དགའ་བར་འགྱུར་བ་དེ་ལྟ་བུ་ནི། ",
            "ལོངས་སྤྱོད་འདོད་དགུ་ཐོབ་པ་ཅན་དག་",
            "ལོངས་སྤྱོད་དེ་ལ་ཉེ་བར་སྤྱད་པ་ཡིས་",
            "དེ་ལྟར་དགའ་བར་འགྱུར་བ་མ་ཡིན་ནོ།།",
            "སྐབས་འདིའི་ལོངས་སྤྱོད་ཅན་ནི་",
            "བྱང་ཆུབ་སེམས་དཔས་སྦྱིན་པ་གཏོང་ཡུལ་འདོད་དགུ་ཐོབ་པ་",
            "དེ་དག་གཏོང་བ་པོ་དགའ་བ་ལྟར་",
            "དགའ་མི་ནུས་ཞེས་འགྲེལ་པར་།",
            "སྤྱིར་མཐོ་རིས་ཀྱི་ལོངས་སྤྱོད་ཕུན་སུམ་ཚོགས་པ་ལ་",
            "ལོངས་སྤྱད་པ་རྣམས་ཀྱང་",
            "བྱང་ཆུབ་སེམས་དཔའི་གཏོང་བའི་དགའ་བ་ལྟ་བུ་",
            "ནམ་ཡང་མྱོང་བ་མེད་པར་བཤད་ཀྱང་རུང་།",
            "ཡོན་ཏན་རིན་པོ་ཆེ་སྡུད་པ་ལས། ",
            "གླིང་བཞི་ལེགས་པར་བརྒྱན་པ་མཆིལ་མའི་ཐལ་བ་འདྲ།།",
            "བྱིན་ནས་དགའ་བར་འགྱུར་གྱི་གླིང་ཐོབ་དེ་ལྟར་མིན།།",
            ""
        ],
        [
            "ཞེས་གསུངས་པ་བཞིན་ནོ།། ",
            "བདུན་པ་སྙིང་རྗེ་སྐྱེ་བའི་རྒྱུ་བཤད་པ་ནི། བཀྲེན་ལ་",
            "བརྩེ་དང་མ་རུངས་པ་ལ་བརྩེ། །",
            " ཀུན་འཁྲུགས་ལ་བརྟེན་བག་མེད་རྣམས་ལ་བརྩེ། །",
            " ཡུལ་གྱི་གཞན་དབང་ཅན་ལ་སྙིང་རྗེ་དང༌། །",
            " ལོག་པར་མངོན་པར་ཞེན་ལ་སྙིང་རྗེའོ།། ",
            "བདེ་དང་སྡུག་བསྔལ་དེ་རྒྱུ་ལས། །",
            " བྱང་ཆུབ་སེམས་དཔའི་སྙིང་རྗེ་སྟེ།། ",
            "རྒྱུ་དང་བཤེས་གཉེན་རང་བཞིན་ལས། །",
            " བྱང་ཆུབ་སེམས་དཔའི་སྙིང་རྗེའོ།། ",
            "ཞེས་པས་བསྟན་།",
            ""
        ],
        [
            "ཕར་ཕྱིན་དྲུག་སྒྲུབ་པ་དང་བྲལ་བའི་སེམས་ཅན་རྣམས་ལ་སྙིང་རྗེ་སྐྱེ་སྟེ་སེར་སྣའི་དབང་གིས་སེམས་རྒྱུད་བཀྲེན་ཅིང་འཇུངས་པར་གྱུར་ནས་",
            "ཅུང་ཟད་གཏོང་མི་ནུས་པ་རྣམས་ལ་སྙིང་བརྩེ་བས་སེར་སྣའི་སྐྱོན་དང་སྦྱིན་པའི་ཡོན་ཏན་བརྗོད་ནས་",
            "སྦྱིན་པའི་ཆོས་ལ་འཇོག་པར་མཛད་པ་དང༌། ",
            "རྒྱུད་ངན་པའི་ངང་ཚུལ་ཅན་མ་རུངས་པ་སྲོག་གཅོད་པ་སོགས་",
            "སྡིག་པའི་ལས་སྤྱོད་པ་ལ་བརྩེ་བས་",
            "ཚུལ་ཁྲིམས་དང་ལྡན་པའི་ཆོས་བསྟན་ནས་",
            "ཚུལ་ཁྲིམས་ལ་འཇོག་པར་མཛད་པ་དང༌། ",
            "རྒྱུད་ཁོང་ཁྲོས་ཀུན་ནས་འཁྲུགས་པ་རྣམས་ལ་བརྩེ་བས་",
            "ཞེ་སྡང་གི་སྐྱོན་དང་",
            "བཟོད་པའི་ཡོན་ཏན་གྱི་ཆོས་བསྟན་ནས་",
            "བཟོད་པ་ལ་འཇོག་པ་དང༌། ",
            "ཐ་མལ་གྱི་ལས་ལ་དགའ་བའི་ལེ་ལོའི་དབང་གིས་",
            "དགེ་བའི་ལས་མི་བྱེད་པའི་བག་མེད་པ་རྣམས་ལ་བརྩེ་བས་",
            "ལེ་ལོ་སྤོང་བར་བྱེད་པའི་བརྩོན་འགྲུས་དང་ལྡན་པའི་ཆོས་བསྟན་ནས་",
            "བརྩོན་འགྲུས་ལ་འཇོག་པ་དང༌། ",
            "འདོད་པའི་ཡོན་ཏན་ལྔའི་ཡུལ་གྱི་",
            "གཞན་དབང་དུ་སོང་བས་",
            "རྟག་ཏུ་སེམས་རྣམ་པར་གཡེང་བ་ཅན་རྣམས་ལ་",
            "སྙིང་རྗེ་བས་བསམ་གཏན་གྱི་ཆོས་བསྟན་ནས་",
            ""
        ],
        [
            "བསམ་གཏན་ལ་གཞག་པར་མཛད་པ་དང༌། ",
            "ཟག་བཅས་ཀྱི་ཕུང་པོ་རྣམས་ལ་རྟག་པ་དང་བདག་དང་གཙང་བ་དང་བདེ་བར་འཛིན་པ་ཕྱིན་ཅི་ལོག་པར་མངོན་པར་ཞེན་པ་རྣམས་ལ་",
            "སྙིང་རྗེ་བས་ལོག་པའི་ཤེས་རབ་ཀྱི་སྐྱོན་བསྟན་ནས་",
            "ཡང་དག་པའི་ཤེས་རབ་ལ་འཇོག་པར་བྱེད་པའོ།།",
            "ཡང་བྱང་ཆུབ་སེམས་དཔའི་སྙིང་རྗེ་སྐྱེ་བའི་རྐྱེན་ནི་བཞི་།",
            "དམིགས་རྐྱེན་ནི་ཁམས་གསུམ་ཟག་བཅས་ཀྱི་ཚོར་བ་བདེ་བ་ཐམས་ཅད་ལ་འགྱུར་བའི་སྡུག་བསྔལ་གྱིས་ཁྱབ་པ་དང༌། ",
            "སྡུག་བསྔལ་བའི་ཚོར་བ་ཐམས་ཅད་སྡུག་བསྔལ་གྱི་སྡུག་བསྔལ་གྱིས་ཁྱབ་པ་དང༌། ",
            "ཚོར་བ་བཏང་སྙོམས་ལ་འདུ་བྱེད་ཀྱི་སྡུག་བསྔལ་གྱིས་ཁྱབ་པས་གང་ཅི་",
            "ཚོར་བ་ཐམས་ཅད་སྡུག་བསྔལ་བ་ལས་མ་འདས་པས་དེ་ལ་དམིགས་ནས་",
            "སྙིང་རྗེ་སྐྱེ་བ་དང༌། ",
            "དེ་རྒྱུ་ཞེས་པ་བདེ་སྡུག་བཏང་སྙོམས་ཀྱི་ཚོར་བ་གསུམ་གྱི་བག་ལ་ཉལ་བ་འགྲེལ་བས་བཤད་ཅིང་",
            "དེ་ནི་བག་ཆགས་ཀྱི་རང་བཞིན་ཡིན་པས་ཚོར་བ་བཏང་སྙོམས་པ་ཡིན་ཞིང༌",
            "བག་ཉལ་དེ་མ་སྤངས་ཀྱི་བར་དུ་བདེ་སྡུག་གཉིས་ཡང་ཡང་འབྱུང་བས་",
            "འདུ་བྱེད་ཀྱི་སྡུག་བསྔལ་གྱི་སྡུག་བསྔལ་ཕྲ་བའང་དེའོ།།",
            ""
        ],
        [
            "ཡང་ན་",
            "བདེ་སྡུག་གི་ཚོར་བ་དང་བཅས་པའི་",
            "ཟག་བཅས་ཀྱི་ཕུང་པོ་དེ་ཡི་",
            "རྒྱུ་ལ་འདུ་བྱེད་ཀྱི་སྡུག་བསྔལ་ཞེས་བཤད་ཀྱང་རུང་།",
            "དོན་དུ་སྡུག་བསྔལ་གསུམ་དང་ལྡན་པའི་",
            "སེམས་ཅན་ལ་དམིགས་ནས་",
            "བྱང་ཆུབ་སེམས་དཔས་སྙིང་རྗེ་སྐྱེ་བ་སྟེ་ཞེས་སོ།།",
            "ཚེ་རབས་གཞན་དུ་སྙིང་རྗེ་གོམས་པར་བྱས་པས་",
            "ཀུན་གཞི་ལ་སྙིང་བརྩེ་བའི་བག་ཆགས་བསགས་པ་ན་",
            "སྙིང་རྗེའི་རྒྱུ་ཡི་རྐྱེན་དང༌། ",
            "དགེ་བའི་བཤེས་གཉེན་ལས་",
            "དམ་པའི་ཆོས་ཐོས་པས་",
            "སྙིང་རྗེ་སྐྱེ་བ་ནི་བདག་པོའི་རྐྱེན་ནོ།།",
            "སྙིང་རྗེའི་སེམས་སྔ་མ་སྔ་མའི་རང་བཞིན་ལས་",
            "ཕྱི་མ་ཕྱི་མ་སྐྱེ་བ་ནི་སྔ་མ་རྣམས་དེ་མ་ཐག་པའི་རྐྱེན་།",
            "དེ་ལྟར་རྒྱུ་ཡི་རྐྱེན་ལ་སོགས་པ་གསུམ་ལས་",
            "བྱང་ཆུབ་སེམས་དཔའི་སྙིང་རྗེ་སྐྱེ་བའོ།། ",
            "བརྒྱད་པ་",
            "བྱང་ཆུབ་སེམས་དཔའི་སྙིང་རྗེ་མཉམ་པ་ཉིད་ཀྱི་ཁྱད་པར་དུ་འཕགས་པ་ནི། ",
            "བྱང་ཆུབ་སེམས་དཔའི་སྙིང་རྗེ་ནི། །",
            " མཉམ་པར་ཤེས་བྱ་དེ་",
            ""
        ],
        [
            "བསམ་ཕྱིར། ། ",
            "སྒྲུབ་ཕྱིར་འདོད་ཆགས་བྲལ་ཕྱིར་དང༌། །",
            " མི་དམིགས་ཕྱིར་དང་དག་ཕྱིར་རོ། ། ",
            "ཞེས་པས་བསྟན་ཏེ",
            "བྱང་ཆུབ་སེམས་དཔའི་སྙིང་རྗེ་ནི་",
            "མཉམ་པར་ཤེས་པར་བྱ་།",
            "ཇི་ལྟར་ན་འཇིག་རྟེན་པ་རྣམས་",
            "གཉེན་བཤེས་ཀྱི་ཚོགས་ལ་སྙིང་རྗེ་ཡང་",
            "དགྲ་ལ་སྙིང་རྗེ་མི་སྐྱེ་བར་བྱེད་ཅིང་",
            "བར་མ་རྣམས་ལའང་སྙིང་རྗེ་མི་སྐྱེ་བ་དང༌། ",
            "ཉན་རང་རྣམས་ཀྱིས་སྡུག་བསྔལ་བ་རྣམས་ལ་",
            "སྙིང་རྗེ་སྐྱེ་ཡི་ཐམས་ཅད་དུ་མཉམ་པར་སྙིང་རྗེ་མི་སྐྱེ་བས་",
            "དེ་དག་གི་སྙིང་རྗེ་མཉམ་པ་མ་ཡིན་ལ",
            "བྱང་ཆུབ་སེམས་དཔའི་སྙིང་རྗེ་ནི་",
            "གོང་དུ་བཤད་པ་ལྟར་",
            "སྡུག་བསྔལ་གསུམ་དང་ལྡན་པའི་",
            "སེམས་ཅན་སྲིད་རྩེ་ནས་མནར་མེད་པའི་བར་ལ་",
            "ཁྱད་མེད་པར་སྙིང་རྗེ་ཆེན་པོ་མཉམ་པ་ཉིད་དུ་སྐྱེ་བའོ།།",
            "དེའི་ཕྱིར་དེ་ལྟར་སེམས་ཅན་ཐམས་ཅད་ལ་",
            "བསམ་པ་དེ་ལྟ་བུ་བསམ་པའི་ཕྱིར་",
            "བསམ་པ་མཉམ་པས་སྙིང་རྗེ་མཉམ་པ་དང༌། ",
            "སེམས་ཅན་སྡུག་བསྔལ་ཅན་དམྱལ་བ་ལ་སོགས་པའི་བསྐྱབ་པར་མཛད་པ་",
            "དེ་བཞིན་སྲིད་པའི་རྩེ་མོའི་བར་གྱི་སེམས་ཅན་ཐམས་ཅད་ལ་བསྐྱབ་པ་མཛད་པས་",
            "སྒྲུབ་པ་མཉམ་པའི་ཕྱིར་སྙིང་རྗེ་མཉམ་པ་དང༌། ",
            "སེམས་ཅན་གྱི་རིས་སུ་གྱུར་པ་གང་ལའང་",
            "ཆགས་པ་དང་སྡང་བ་མེད་པས་",
            "འདོད་ཆགས་དང་བྲལ་བའི་ཕྱིར་སྙིང་རྗེ་མཉམ་པ་དང༌། ",
            "བདག་དང་སེམས་ཅན་དང་སྙིང་རྗེ་གསུམ་ཆར་གྱི་",
            "མཚན་མར་མི་དམིགས་པར་",
            "ཐམས་ཅད་སྟོང་པ་ཉིད་དུ་",
            "རོ་གཅིག་པར་ཁོང་དུ་ཆུད་པའི་ཕྱིར་",
            "སྙིང་རྗེ་མཉམ་པ་དང༌། ",
            "འཁོར་གསུམ་མི་དམིགས་པའི་ཤེས་རབ་དེ་ཉིད་",
            "འབད་རྩོལ་དང་མཚན་མའི་གཡོ་བ་དག་པ་",
            "ས་བརྒྱད་པ་ནས་ཐོབ་པས་",
            "དེ་ཡན་ཆད་རྣམ་པར་དག་པ་ཐོབ་པའི་ཕྱིར་",
            "སྙིང་རྗེ་མཉམ་པ་དག་ཏུ་འགྱུར་རོ། །",
            " དགུ་པ་སྙིང་རྗེ་མཆོག་ཏུ་གྱུར་པ་ནི། ",
            "རང་གི་སེམས་ཀྱིས་བྱམས་པ་སོགས། །",
            " སྒོམ་པ་ཆོས་ལ་མོས་པ་དང༌། ། ",
            "བསམ་དང་དབང་འབྱོར་ཉིད་དང་ནི། །",
            " རྣམ་པར་མི་རྟོག་གཅིག་ཕྱིར་མཆོག ། ",
            "ཅེས་ཚིགས་བཅད་གཅིག་གིས་བསྟན་ཏེ",
            "སྤྱིར་བྱམས་སོགས་ཚད་མེད་པ་བཞི་པོ་སྒོམ་པ་ཙམ་",
            "གཟུགས་ཁམས་ཀྱི་ལྷ་རྣམས་དང་",
            "ཉན་རང་ལ་ཡང་ཡོད་མོད་ཀྱི། ",
            "བྱང་ཆུབ་སེམས་དཔའི་ཚད་མེད་བཞི་སྒོམ་པ་མཆོག་ཏུ་འགྱུར་བའི་ཚུལ་ནི། ",
            "བྱང་ཆུབ་སེམས་དཔའ་རྣམས་",
            "རང་གི་སེམས་ཀྱིས་བྱམས་པ་ལ་སོགས་པ་སྒོམ་པ་ནི། ",
            "ཚེ་རབས་སྔ་མ་རྣམས་སུ་",
            "བྱམས་སོགས་བསྒོམས་པའི་བག་ཆགས་ཀྱིས་",
            "ཚེ་རབས་འདི་དང་ཕྱི་མ་རྣམས་སུ་",
            "གོང་ནས་གོང་དུ་ཁྱད་པར་འཕེལ་བའི་ཕྱིར་",
            "དེ་འདྲའི་སྒོམ་པ་དེ་",
            "གཞན་ལས་མཆོག་ཏུ་གྱུར་པ་དང༌། ",
            "ཚད་མེད་བཞི་དང་ལྡན་པའི་ཆོས་",
            "མདོ་སྡེ་རྣམས་ལ་ཆེར་མོས་ཤིང་དད་པར་བྱས་པ་དང༌། ",
            "བསམ་པའི་ཁྱད་པར་དགུ་",
            "གོང་དུ་བཤད་པ་དེ་ལྟ་བུ་དང་ལྡན་པའི་ཁྱད་པར་དང༌། ",
            "ཏིང་ངེ་འཛིན་ལ་དབང་འབྱོར་བའམ། ",
            "ཁྱད་པར་དུའང་ས་བརྒྱད་པ་སོགས་སུ་འབད་",
            "རྩོལ་མེད་པར་བྱམས་སོགས་ལྷུན་གྱིས་གྲུབ་པར་འབྱུང་བས་",
            "དབང་འབྱོར་བ་ཉིད་དང་ནི། ",
            "བྱང་ཆུབ་སེམས་དཔས་བྱམས་སོགས་བཞི་བསྒོམ་པ་ནི་",
            "སྒོམ་པ་པོ་བདག་དང༌། ",
            "ཡུལ་སེམས་ཅན། བསྒོམ་པར་བྱ་བ་ཚད་མེད་བཞི་ཡི་མཚན་མར་",
            "རྣམ་པར་མི་རྟོག་པའི་ཡེ་ཤེས་ཀྱིས་ཟིན་པ་དང༌། ",
            "ས་བརྒྱད་པ་ཐོབ་ནས་"
        ],
        [
            "བརྩམས་ཏེ་",
            "ས་དེར་ཞུགས་པའི་བྱང་ཆུབ་སེམས་དཔའ་མཛད་པ་གཅིག་ཏུ་འདྲེས་ཤིང་",
            "ཉེ་བར་འདྲེས་པར་གྱུར་པའི་ཕྱིར་མཆོག་ཏུ་གྱུར་པ་ཡིན་ནོ།། ",
            "བཞི་པ་",
            "མཆོད་བསྟེན་ཚད་མེད་ཀྱི་ལེའུས་མཇུག་བསྡུ་བ་ནི། ",
            "དེ་ལྟར་བཅོམ་ལྡན་འདས་ལ་དང་བ་རབ་སྐྱེས་ཤིང༌། །",
            " རྫས་དང་བཀུར་སྟི་ཆེན་པོས་ཤིན་ཏུ་རྒྱན་མཆོད་ལྡན།། ",
            "ཡོན་ཏན་མང་ལྡན་ཕན་བྱེད་བཤེས་ལ་རྟག་བསྟེན་པ། །",
            " འགྲོ་ལ་རྗེས་སུ་བརྩེ་བ་གྲུབ་པ་ཀུན་འཐོབ་འགྱུར།། ",
            "ཞེས་ཚིགས་བཅད་གཅིག་གིས་བསྟན་།",
            "ཇི་སྐད་བསྟན་པ་",
            "དེ་དེ་ལྟར་སངས་རྒྱས་བཅོམ་ལྡན་འདས་རྣམས་ལ་",
            "ཡོན་ཏན་བསམ་གྱིས་མི་ཁྱབ་པའི་",
            "བདག་ཉིད་དུ་ཡིད་ཆེས་པའི་སེམས་རབ་ཏུ་དང་བ་སྐྱེས་ཤིང༌། ",
            "ཆོས་གོས་དང་",
            "ན་བཟའ་མེ་ཏོག་དང་",
            "བདུག་པ་ལ་སོགས་པའི་རྫས་ཀྱིས་མཆོད་པ་དང༌། ",
            "ཕྱག་འཚལ་བ་དང་",
            "བསྟོད་པ་སྒྲོག་པ་དང་སྐོར་བ་བྱེད་པ་སོགས་དང༌། ",
            "བཀའ་བཞིན་གུས་པའི་སྒྲུབ་པ་དང་བཅས་པའི་བཀུར་སྟི་",
            "ཆེན་པོས་ཤིན་ཏུ་མཆོད་པ་དང༌། ",
            "མཆོད་པ་དེ་ཡང་",
            "དུས་རེས་འགའ་ཙམ་མ་ཡིན་པར་",
            "ནམ་རྒྱུན་དུ་མཆོད་པར་བྱེད་པ་དང་ལྡན་པས་",
            "བདག་དང་གཞན་གྱི་དོན་དུ་གྱུར་པའི་འཇིག་རྟེན་དང་",
            "འཇིག་རྟེན་ལས་འདས་པའི་གྲུབ་པ་ཀུན་འཐོབ་པར་འགྱུར་རོ། །",
            "དེ་བཞིན་དུ་དགེ་བའི་བཤེས་གཉེན་གྱི་",
            "ཡོན་ཏན་གོང་དུ་བཤད་པ་དང༌། ",
            "དེ་ལས་གཞན་ཡང་མདོ་སྡེ་དང་",
            "གཙུག་ལག་གི་ནང་ནས་དགེ་བའི་བཤེས་གཉེན་གྱི་",
            "ཡོན་ཏན་བསྟན་པ་དེ་ལྟ་བུའི་ཡོན་ཏན་ལྡན་པའི་དགེ་བའི་བཤེས་ལ་",
            ""
        ],
        [
            "བསྟེན་ན་",
            "དེ་ཡི་ཡོན་ཏན་ཚད་མེད་པ་མང་པོ་འབྱུང་བར་གསུངས་པ་དེ་ལྟ་བུ་དང་ལྡན་པ་ཡི་སྒོ་།",
            "ཚེ་འདི་དང་ཚེ་རབས་གཞན་ཐམས་ཅད་དུ་ཕན་པར་བྱེད་པའི་བཤེས་གཉེན་རྟག་ཏུ་བསྟེན་པ་ཡིས་ཀྱང་",
            "གྲུབ་པ་ཀུན་འཐོབ་པར་འགྱུར་རོ། །",
            "འགྲོ་བ་ཐམས་ཅད་ལ་རྗེས་སུ་བརྩེ་བའི་རང་བཞིན་བྱམས་སྙིང་རྗེ་དགའ་བ་བཏང་སྙོམས་ཚད་མེད་པ་བཞིའི་སྒོ་ནས་",
            "སེམས་ཅན་ལ་ཕན་བཏགས་པས་ཀྱང་གྲུབ་པ་ཀུན་འཐོབ་པར་འགྱུར་རོ། །",
            "མཆོད་བསྟེན་གཉིས་ཀྱི་གཙོ་བོར་བདག་གི་དོན་དང༌། ",
            "ཚད་མེད་བཞིས་གཞན་དོན་གཙོ་བོར་གྲུབ་བོ་ཞེས་འགྲེལ་བར་།",
            "སྤྱིར་གང་གིས་ཀྱང་གཉིས་ཀ་འགྲུབ་པ་འབྱུང་ངོ༌།།",
            "ཐེག་པ་ཆེན་པོ་མདོ་སྡེ་རྒྱན་ལས་",
            "མཆོད་པ་དང་བསྟེན་པ་དང་ཚད་མེད་པའི་ལེའུ་སྟེ་བཅོ་བརྒྱད་པ་རྣམ་པར་བཤད་པའོ།།།། ",
            "བཞི་པ་བྱང་ཆུབ་ཕྱོགས་མཐུན་གྱི་ལེའུ་འདི་ནི་སྒོམ་པ་གཙོ་བོར་སྟོན་པ་ཡིན་པས་འདི་ལ་དངོས་དང༌། ",
            "མཇུག་བསྡུ་བ་གཉིས་ལས། ",
            "དང་པོ་ལ་སྒོམ་ལམ་གྱི་སྦྱོར་བ་དང༌། ",
            "ངོ་བོ། ",
            "ཁྱད་པར་དུ་བྱེད་པའི་ཡན་ལག་གསུམ་ལས། ",
            "དང་པོ་ལ་ཇི་ལྟར་དམ་བཅས་པའི་ཚུལ་ཁྲིམས་ལ་གནས་པ་དང༌། ",
            "ཐོས་པ་དང་བསམ་པ་དང་ལྡན་པས་ཚོགས་བསགས་པའི་བར་གྱིས་བསྟན་ཏེ",
            ""
        ],
        [
            "ངོ་ཚ་ཤེས་པ་དང༌། ",
            "བརྟན་པ་དང༌། ",
            "མི་སྐྱོ་བ་གསུམ་གྱི་སྒོ་ནས་བསླབ་པ་ལས་མི་འདའ་བར་བྱས་ཏེ་",
            "བསྟན་བཅོས་ཤེས་པ་དང༌། ",
            "འཇིག་རྟེན་ཤེས་པའི་ཚུལ་གྱིས་ཐོས་པ་དང༌། ",
            "རྟོན་པ་དང་ཡང་དག་རིག་པ་བཞིའི་ཚུལ་གྱིས་བསམ་བྱུང་གི་ཤེས་རབ་རྣམ་པར་དག་པ་དང་ལྡན་པས་",
            "ཚོགས་གཉིས་བསག་པ་ལ་འབད་པར་བྱ་བ་ཡིན་པས། ",
            "དེ་དག་གོ་རིམ་བཞིན་བཤད་པ་།",
            "དང་པོ་ངོ་ཚ་ཤེས་པ་ལ་ནང་གསེས་སུ་ངོ་ཚ་ཤེས་པའི་མཚན་ཉིད་དང༌། ",
            "གནས་གང་ལ་ངོ་ཚ་བ་དང༌། ",
            "ངོ་ཚ་བའི་དབྱེ་བ་དང༌། ",
            "ངོ་ཚ་མེད་པའི་ཉེས་དམིགས་དང༌། ",
            "ངོ་ཚ་བའི་ཕན་ཡོན་དང༌། ",
            "ངོ་ཚ་བ་ལྡན་པ་ལ་བསྔགས་པ་དང༌། ",
            "ངོ་ཚ་ཁྲེལ་ཡོད་དང་ལྡན་པའི་རྟགས་དང༌། ",
            "ཁྲེལ་ཡོད་མཆོག་ཏུ་གྱུར་པ་བསྟན་པ་བཅས་རྣམ་གྲངས་བརྒྱད་ལས། ",
            "དང་པོ་ངོ་ཚ་ཤེས་པའི་མཚན་ཉིད་ནི། ",
            "ངོ་ཚ་མི་མཐུན་ཕྱོགས་སྤངས་དང༌། །",
            " རྣམ་པར་མི་རྟོག་ཡེ་ཤེས་ལྡན།། ",
            "ཁ་ན་མ་ཐོ་མེད་དམན་ཡུལ། །",
            " སེམས་ཅན་སྨིན་བྱེད་བརྟན་པའི་ཡིན།། ",
            "ཞེས་པས་བསྟན་།",
            "ངོ་ཚ་ཤེས་པ་དང་ཁྲེལ་ཡོད་པ་ནི། ",
            "དེའི་མི་མཐུན་ཕྱོགས་ངོ་ཚ་མི་ཤེས་པ་དང་ཁྲེལ་མེད་པ་དེ་གཉིས་སྤངས་ནས་",
            ""
        ],
        [
            "ངོ་ཚ་ཤེས་པ་དང་ཁྲེལ་ཡོད་པའི་རང་བཞིན་དུ་གྱུར་པའོ།།",
            "དེ་ཡང་བདག་ལ་ལྟོས་ནས་ངོ་ཚ་ཤེས་པ་དང༌། ",
            "གཞན་ལ་ལྟོས་ནས་ཁྲེལ་ཡོད་པ་ཞེས་བྱ་སྟེ་",
            "བྱང་ཆུབ་སེམས་དཔའ་རང་གི་",
            "བསླབ་བྱའི་ཆོས་ཐེག་པ་ཆེན་པོའི་ལམ་བཏང་ནས་",
            "ཉན་རང་གི་སྤྱོད་པ་ལ་བསླབས་ན་",
            "འདི་ནི་བདག་བྱང་ཆུབ་སེམས་དཔའི་ཆ་མ་ཡིན་ཞེས་ངོ་ཚ་བ་དང༌། ",
            "བྱང་ཆུབ་སེམས་དཔའ་གཞན་དག་གིས་ཀྱང་",
            "སྨོད་པར་འགྱུར་རོ་ཞེས་",
            "ཁྲེལ་ཡོད་པ་ནི་དེ་གཉིས་ཀྱི་རང་བཞིན་དང༌། ",
            "གྲོགས་རྣམ་པར་མི་རྟོག་པའི་ཡེ་ཤེས་ཀྱིས་",
            "ཟིན་པ་དང་ལྡན་པ་ནི་",
            "བདག་དང་",
            "སེམས་ཅན་གཞན་དང་",
            "ངོ་ཚ་ཁྲེལ་ཡོད་ཀྱི་ཆོས་གསུམ་གྱི་མཚན་མ་མི་དམིགས་པའོ།།",
            ""
        ],
        [
            "དམིགས་པ་ནི་ཐེག་པ་དམན་པའི་ལམ་སྟེ་དེ་ལ་ཞུགས་ན་ངོ་ཚ་བའོ།།",
            "དེ་ཡང་ཉན་རང་གི་ཐེག་པ་དེ་ལ་།",
            "བདག་ལ་ཉོན་མོངས་པའི་ཁ་ན་མ་ཐོ་བ་མེད་ཀྱང་",
            "བདག་གི་དོན་འབའ་ཞིག་ལ་ཞུགས་པས་བསམ་པ་དང་",
            "ཤེས་རབ་དང་སྒྲུབ་པ་དང་འབྲས་བུ་དང་ཐམས་ཅད་ཐེག་པ་ཆེན་པོ་ལས་",
            "ཆེས་དམན་པའི་ཡུལ་ཡིན་པས་ཡུལ་དེ་ལ་དམིགས་ནས་",
            "བྱང་ཆུབ་སེམས་དཔའ་རྣམས་དེ་ལ་འཇུག་པ་ལ་ངོ་ཚ་བར་བྱེད་དོ།།",
            "བྱེད་ལས་ནི་བྱང་ཆུབ་སེམས་དཔའི་ངོ་ཚ་དང་",
            "ཁྲེལ་ཡོད་ཀྱིས་སེམས་ཅན་རྣམས་སྨིན་པར་བྱེད་།",
            "དེ་ལྟ་བུའི་ངོ་ཚ་དང་ཁྲེལ་ཡོད་ནི་བརྟན་པ་སྟེ་",
            "བྱང་ཆུབ་སེམས་དཔའི་ཡིན་གྱི། ",
            "ཉན་རང་རྣམས་ནི་རང་གི་གཉེན་དུ་གྱུར་པའི་སེམས་ཅན་རྣམས་ལའང་",
            "ལྟོས་པ་མེད་པར་བོར་ནས་",
            ""
        ],
        [
            "ངོ་ཚ་ཤེས་པ་དང་ཁྲེལ་ཡོད་པའི་རང་བཞིན་དུ་གྱུར་པའོ།།",
            "དེ་ཡང་",
            "བདག་ལ་ལྟོས་ནས་ངོ་ཚ་ཤེས་པ་དང༌། ",
            "གཞན་ལ་ལྟོས་ནས་ཁྲེལ་ཡོད་པ་ཞེས་བྱ་སྟེ་",
            "བྱང་ཆུབ་སེམས་དཔའ་རང་གི་",
            "བསླབ་བྱའི་ཆོས་ཐེག་པ་ཆེན་པོའི་ལམ་བཏང་ནས་",
            "ཉན་རང་གི་སྤྱོད་པ་ལ་བསླབས་ན་",
            "འདི་ནི་བདག་བྱང་ཆུབ་སེམས་དཔའི་ཆ་མ་ཡིན་ཞེས་ངོ་ཚ་བ་དང༌། ",
            "བྱང་ཆུབ་སེམས་དཔའ་གཞན་དག་གིས་ཀྱང་",
            "སྨོད་པར་འགྱུར་རོ་ཞེས་",
            "ཁྲེལ་ཡོད་པ་ནི་དེ་གཉིས་ཀྱི་རང་བཞིན་དང༌། ",
            "གྲོགས་རྣམ་པར་མི་རྟོག་པའི་ཡེ་ཤེས་ཀྱིས་",
            "ཟིན་པ་དང་ལྡན་པ་ནི་",
            "བདག་དང་",
            "སེམས་ཅན་གཞན་དང་",
            "ངོ་ཚ་ཁྲེལ་ཡོད་ཀྱི་ཆོས་གསུམ་གྱི་མཚན་མ་མི་དམིགས་པའོ།།",
            ""
        ],
        [
            "ཞེས་པས་བསྟན་།",
            "སྦྱིན་པ་སོགས་ཕ་རོལ་ཏུ་ཕྱིན་པ་དྲུག་པོ་ཡི་མི་མཐུན་ཕྱོགས་སེར་སྣ་སོགས་རང་གི་རྒྱུད་ལ་འཕེལ་བ་དང་གཉེན་པོ་སྦྱིན་སོགས་འགྲིབ་པས་",
            "བྱང་ཆུབ་སེམས་དཔའ་རྣམས་ལ་",
            "མི་བཟད་པའི་ངོ་ཚ་སྐྱེ་བ་ཉིད་དུ་འགྱུར་ཏེ",
            "འཇིག་རྟེན་ན་རིགས་ཆེ་ཞིང་",
            "མཐོ་བ་དག་རིགས་ངན་གྱི་སྤྱོད་པ་བྱེད་པ་ལ་",
            "ངོ་ཚ་བ་ལས་ཀྱང་",
            "བྱང་ཆུབ་སེམས་དཔའ་ལ་",
            "སེར་སྣ་སོགས་འཕེལ་བ་ངོ་ཚ་ཞིང་",
            "སྦྱིན་པ་སོགས་འགྲིབ་པའང་ཤིན་ཏུ་ངོ་ཚ་བ་ཡིན་ནོ།།",
            "འདི་ལ་འཕེལ་བ་དང་འགྲིབ་པ་ལ་ངོ་ཚ་བ་ཞེས་བྱའོ།།",
            "དེ་བཞིན་དུ་སྦྱོར་བ་དང་",
            "མི་སྦྱོར་བ་ལ་ངོ་ཚ་བ་ནི་བརྟན་པ་",
            "བྱང་ཆུབ་སེམས་དཔའ་རྣམས་ཕ་རོལ་ཕྱིན་པ་དྲུག་པོ་",
            "རང་རྒྱུད་ལ་གོམས་ཤིང་",
            "བརྟེན་པ་ལ་ནི་ལེ་ལོ་བྱེད་ཅིང་མི་སྦྱོར་བ་དང༌། ",
            "འདོད་ཆགས་ཞེ་སྡང་སོགས་",
            "ཉོན་མོངས་པ་རྣམས་སྐྱེ་བ་དང་",
            "རྗེས་སུ་མཐུན་པའི་ཆོས་དབང་པོ་དྲུག་གི་",
            "སྒོ་མི་སྡོམ་ཞིང་འདོད་ཡོན་ལྔ་ཡི་",
            "ཡུལ་ལ་འཇུག་པ་ལ་སྦྱོར་བ་ལས་ཀྱང་ངོ་ཚ་བར་འགྱུར་རོ། །",
            " གསུམ་པ་མཆོག་དམན་གྱི་དབྱེ་བ་ནི། ",
            "མཉམ་གཞག་ངོ་བོ་ཉིད་མིན་ཆུང༌།།",
            ""
        ],
        [
            "འབྲིང་དང་དམན་པའི་ས་པ་དང༌། །",
            " བསམ་པ་དམན་དང་ངར་བཅས་པའི། །",
            " ངོ་ཚ་དམན་དེ་ལས་གཞན་ལྷག །",
            " ཅེས་པས་བསྟན་ཏེ",
            "མཉམ་བཞག་གི་ངོ་བོ་ཉིད་མིན་པ་འདོད་པའི་ཁམས་ཀྱི་ས་པའི་ངོ་ཚ་དང་",
            "ཁྲེལ་ཡོད་ནི་ཆུང་ངུའམ་དམན་།",
            "དེ་བཞིན་དུ་མཉམ་པར་བཞག་པ་གཟུགས་དང་",
            "གཟུགས་མེད་པ་ལ་ཡང་ངོ་ཚ་ཁྲེལ་ཡོད་ཆུང་ངུ་དང༌། ",
            "འབྲིང་དང༌། ",
            "ཆེན་པོ་གསུམ་དུ་ཕྱེ་བའི་ཆུང་ངུ་དང་འབྲིང་ཆུང་ངུར་བསྡུ་ལ",
            "མོས་སྤྱོད་དང་ས་དང་པོ་སོགས་འོག་མ་འོག་མ་རྣམས་",
            "རང་རང་གི་གོང་མ་གོང་མ་ལ་ལྟོས་ནས་ཆུང་ངུ་དང༌། ",
            "གོང་མ་རྣམས་འོག་མ་ལ་ལྟོས་ནས་ཅུང་ཆེན་པོར་བཞག་།",
            ""
        ],
        [
            "བསམ་པ་དམན་པ་",
            "ཉན་རང་རྣམས་ཀྱི་ངོ་ཚ་དང་",
            "ཁྲེལ་ཡོད་པས་",
            "བདག་གི་དོན་འབའ་ཞིག་བསྒྲུབ་པས་ཆུང་ངུ་དང༌། ",
            "ས་དང་པོ་ནས་བདུན་པའི་བར་གྱི་ངར་བཅས་ཞེས་པ་",
            "འབད་རྩོལ་གྱི་མཚན་མའི་ང་རྒྱལ་དང་བཅས་པའི་ཕྱིར་",
            "དེ་དག་གི་ངོ་ཚ་ནི་དམན་པའམ་ཆུང་ངུ་ཞེས་བྱ་སྟེ་",
            "ལྟོས་འཇོག་གི་སྒོ་ནས་སོ།།",
            "དེ་ལས་གཞན་ལྷག་པའམ་ཆེན་པོ་།",
            "མཉམ་པར་བཞག་པའི་ས་པའི་ངོ་ཚ་དང༌། ",
            "དེའི་ཡང་ཆེན་པོ་དང༌། ",
            "ས་འོག་མ་ལ་ལྟོས་ནས་",
            "གོང་མ་དག་ཆེན་པོ་དང༌། ",
            "ཐེག་ཆེན་པའི་ངོ་ཚ་ཁྲེལ་ཡོད་དང༌། ",
            "ས་བརྒྱད་པ་སོགས་གསུམ་གྱི་",
            "ངར་འཛིན་མེད་པ་མི་རྟོག་ཡེ་ཤེས་",
            "ལྷུན་གྱིས་གྲུབ་པའི་ངོ་ཚ་དང་ཁྲེལ་ཡོད་ནི་",
            "འབད་མེད་ལྷུན་གྱིས་གྲུབ་པས་ཆེན་པོའམ་",
            "ལྷག་པར་བཞག་པ་ཡིན་ནོ།། ",
            "བཞི་པ་ངོ་ཚ་དང་ཁྲེལ་མེད་པའི་ཉེས་དམིགས་ནི། ",
            "བློ་ལྡན་ཁྲེལ་མེད་ཚུལ་མིན་ལ",
            ""
        ],
        [
            "ས། །",
            " ཉོན་མོངས་དང་ལེན་ཁྲོ་བ་དང༌། །",
            " ཡལ་བར་འདོར་དང་ང་རྒྱལ་གྱིས། །",
            " སེམས་ཅན་རྣམས་དང་ཚུལ་ཁྲིམས་འཇོམས། །",
            " འགྱོད་པས་ཉམས་དང་བཅས་འགྱུར་ཞིང༌། ",
            "བཀུར་སྟི་དམན་པ་ཐོབ་འགྱུར་དེས། །",
            " དད་ལྡན་མི་མིན་ཚོགས་དང་ནི། །",
            " སྟོན་པས་ཀྱང་ནི་བཏང་སྙོམས་མཛད།། ",
            "རྒྱལ་སྲས་ཆོས་དང་མཐུན་རྣམས་ཀྱིས། །",
            " རྣམ་པར་སྨོད་ཅིང་འཇིག་རྟེན་ལས། །",
            " མཐོང་བའི་ཆོས་ལ་མི་སྙན་འཐོབ།། ",
            "གཞན་དུ་ཕྱིར་ཞིང་མི་ཁོམ་སྐྱེ། །",
            " དེས་ན་ཆོས་དཀར་ཐོབ་པ་དང༌། །",
            " མ་ཐོབ་པ་ལས་རྣམ་ཉམས་འགྱུར།། ",
            "དེ་ཕྱིར་སྡུག་བསྔལ་གནས་པ་དང༌། །",
            " ཡིད་ཀྱང་རྣལ་དུ་མི་གནས་འགྱུར། །",
            " ཞེས་པས་བསྟན་།",
            "བློ་ལྡན་གང་ངོ་ཚ་དང་ཁྲེལ་མེད་པ་དེ་ཚུལ་བཞིན་མིན་པར་ཞུགས་པ་ལས་ཆགས་སོགས་",
            "ཉོན་མོངས་པ་སྐྱེས་པ་དང་དུ་ལེན་པ་དང༌། ",
            "ཁྲོ་བ་ཡི་དབང་གིས་སྲོག་གཅོད་པ་སོགས་མི་དགེ་བ་ལ་ཞུགས་པས་",
            "བདག་ཉིད་ཀྱི་ཚུལ་ཁྲིམས་ཉམས་པས་རང་ལ་འདི་ཕྱིར་གནོད་པ་དང༌། ",
            "སེམས་ཅན་གཞན་ལ་གནོད་པ་དང༌། ",
            "དེ་བཞིན་དུ་དགེ་བའི་ལས་དང་སེམས་ཅན་གྱི་དོན་བྱ་བ་ཡལ་བར་།",
            ""
        ],
        [
            "ལེ་ལོ་དང་",
            "བག་མེད་པ་སོགས་དང་",
            "ང་རྒྱལ་གྱི་སྐྱོན་ཆགས་པ་རྣམས་ཀྱི་སྒོ་ནས་",
            "སེམས་ཅན་རྣམས་དང་",
            "རང་གི་རྒྱུད་ཀྱི་ཚུལ་ཁྲིམས་འཇོམས་པ་དང༌། ",
            "དེའི་དབང་གིས་",
            "རང་ཉིད་འགྱོད་ཅིང་",
            "གདུང་བ་སྐྱེས་པས་",
            "བདེ་བ་ལས་ཉམས་པ་དང་བཅས་པར་འགྱུར་ཞིང༌",
            "གཞན་གྱིས་ཀྱང་",
            "ཡོན་ཏན་དང་མི་ལྡན་པར་",
            "མཐོང་ནས་བཀུར་སྟི་དང་རྙེད་པས་",
            "དམན་པ་འཐོབ་པར་འགྱུར་།",
            "ངོ་ཚ་དང་",
            "ཁྲེལ་མེད་པའི་རྒྱུ་དེས་བསྟན་པ་ལ་",
            "དད་པ་དང་ལྡན་པའི་",
            "མི་མིན་དཀར་ཕྱོགས་སྐྱོང་བའི་ཚོགས་དང་ནི། ",
            "སྟོན་པས་ཀྱང་",
            "ལྷག་པར་དགོངས་པའི་ཡུལ་དུ་མ་གྱུར་པས་",
            "བཏང་སྙོམས་སུ་འཇོག་པར་མཛད་དོ།།",
            "རྒྱལ་བའི་སྲས་པོ་ཆོས་དང་མཐུན་པ་རྣམས་ཀྱིས་",
            "ཆེ་གེ་མོས་འདི་ལྟར་",
            "མི་རིགས་པ་བྱེད་པ་ཡིན་ནོ་ཞེས་རྣམ་པར་སྨོད་ཅིང༌། ",
            "འཇིག་རྟེན་པ་རྣམས་ལས་ཀྱང་",
            "མཐོང་བའི་ཆོས་ཚེ་འདི་ལ་མི་སྙན་པ་བརྗོད་པ་འཐོབ་བོ། །",
            "སྐྱེ་བ་གཞན་དུ་ཕྱིར་ཞིང་ངན་སོང་སོགས་",
            "མི་ཁོམ་པའི་གནས་སུ་སྐྱེ་བ་",
            "དེས་ན་རང་རྒྱུད་ལ་ཆོས་དཀར་པོ་ཐོབ་ཟིན་ལས་ཉམས་པ་དང༌། ",
            "སྔར་མ་ཐོབ་པ་གསར་དུ་འཐོབ་པ་ལས་ཀྱང་",
            "རྣམ་པར་ཉམས་པར་འགྱུར་རོ། །",
            "དེ་ཕྱིར་",
            "དེའི་ལུས་སྡུག་བསྔལ་བར་གནས་པ་དང་",
            "ཡིད་ཀྱང་མི་བདེ་བས་ཟིན་ནས་",
            "རྣལ་དུ་གནས་པར་མི་འགྱུར་རོ། །",
            " ལྔ་པ་ངོ་ཚ་དང་ཁྲེལ་ཡོད་པའི་ཕན་ཡོན་ནི། ",
            "རྒྱལ་སྲས་ངོ་ཚ་ལྡན་རྣམས་ལ།།",
            ""
        ],
        [
            "ཉེས་པ་འདི་དག་ཀུན་མི་འབྱུང༌།། ",
            "མཁས་པ་རྟག་ཏུ་ལྷ་དག་དང༌། །",
            " མི་རྣམས་སུ་ནི་ཡང་དག་སྐྱེ། །",
            " བློ་ལྡན་ངོ་ཚས་མྱུར་དུ་ནི། །",
            " རྫོགས་པའི་བྱང་ཆུབ་ཚོགས་རྫོགས་བྱེད། །",
            " རྒྱལ་བའི་སྲས་ནི་སེམས་ཅན་རྣམས། །",
            " སྨིན་བྱེད་སྐྱོ་བར་མི་འགྱུར་ཉིད། །",
            " དེ་རྟག་མི་མཐུན་ཕྱོགས་དང་ནི། །",
            " གཉེན་པོ་བྲལ་དང་མི་འབྲལ་འགྱུར།། ",
            "དེ་ལྟར་རྒྱལ་སྲས་ངོ་ཚ་ལྡན།། ",
            "ཕན་ཡོན་དེ་དག་འཐོབ་པར་འགྱུར།། ",
            "ཞེས་ཚིགས་བཅད་གསུམ་གྱིས་བསྟན་།",
            "རྒྱལ་སྲས་ངོ་ཚ་དང་ཁྲེལ་ཡོད་ལྡན་པ་རྣམས་ལ་བཤད་མ་ཐག་པའི་",
            "ཉེས་པ་འདི་དག་ཀུན་གཏན་དུ་མི་འབྱུང་།",
            ""
        ],
        [
            "མཁས་པ་དེ་ནི་རྟག་ཏུ་ལྷ་དག་དང་",
            "མི་རྣམས་སུ་ནི་ཡང་དག་པར་སྐྱེ་བ་ནི། ",
            "རྣམ་སྨིན་གྱི་འབྲས་བུ་བློ་དང་ལྡན་པ་དེ་",
            "ཁྲེལ་ཡོད་དང་ངོ་ཚས་མྱུར་དུ་ནི་",
            "བླ་མེད་རྫོགས་པའི་བྱང་ཆུབ་ཀྱི་",
            "ཚོགས་རྫོགས་པར་བྱེད་པ་",
            "བདག་པོའི་འབྲས་བུ་དང༌། ",
            "རྒྱལ་བའི་སྲས་ངོ་ཚ་ཁྲེལ་ཡོད་ལྡན་པ་",
            "དེ་ནི་སེམས་ཅན་རྣམས་སྨིན་པར་བྱེད་པ་ལ་",
            "སྐྱོ་བར་མི་འགྱུར་བ་ཉིད་སྐྱེས་བུ་བྱེད་པའི་འབྲས་བུ་དང༌། ",
            "དེ་ནི་དུས་རྟག་ཏུ་མི་མཐུན་ཕྱོགས་",
            "ངོ་ཚ་མེད་པ་དང་ཁྲེལ་མེད་པ་བྲལ་བ་བྲལ་འབྲས་དང༌། ",
            "གཉེན་པོ་ངོ་ཚ་དང་ཁྲེལ་ཡོད་པ་དང་",
            "མི་འབྲལ་བར་འགྱུར་བ་རྒྱུ་མཐུན་པའི་འབྲས་བུ་།",
            "དེ་ལྟར་རྒྱལ་སྲས་ངོ་ཚ་ཁྲེལ་ཡོད་དང་ལྡན་པ་དེས་ནི་",
            "ཕན་ཡོན་དེ་དག་འཐོབ་པར་འགྱུར་རོ། ། ",
            "དྲུག་པ་ངོ་ཚ་ཁྲེལ་ཡོད་དང་ལྡན་པ་ལ་བསྔགས་པ་ནི། ",
            "བྱིས་པ་ཤིན་ཏུ་གོས་བཟང་གྱོན་ཡང་ནི། ། ",
            "ཁྲེལ་དང་བྲལ་ཕྱིར་ཉེས་པས་དྲི་མ་ཅན། ། ",
            "རྒྱལ་སྲས་ངོ་ཚ་ཤེས་པའི་གོས་ཅན་ནི། ། ",
            "དགབ་པ་མེད་ཀྱང་ཉེས་པའི་དྲི་མ་བྲལ།། ",
            "རྒྱལ་བའི་སྲས་ནི་",
            "ཁྲེལ་དང་ལྡན་གྱུར་པ། ། ",
            "ནམ་མཁའ་བཞིན་དུ་",
            "ཆོས་ཀྱིས་གོས་མི་འགྱུར།། ",
            "རྒྱལ་སྲས་རྣམས་ཀྱི་ནང་དུ་",
            "འདུས་གྱུར་པ། །",
            " ངོ་ཚ་ཤེས་པས་བརྒྱན་པ་",
            "མཛེས་པ་ཡིན།། ",
            "བྱང་ཆུབ་སེམས་དཔའ་རྣམས་ནི་",
            "ངོ་ཚ་བས། ། ",
            "གདུལ་བྱ་རྣམས་ལ་",
            "མ་བཞིན་བྱམས་པ་ཉིད། །",
            " ངོ་ཚ་བ་ནི་",
            "ཉེས་པ་ཐམས་ཅད་ལས། ། ",
            "འཁོར་བ་ཀུན་ཏུ་སྲུང་བར་བྱེད་པའང་ཡིན།། ",
            "ཞེས་ཚིགས་བཅད་གསུམ་གྱིས་བསྟན་།"
        ],
        [
            "བྱིས་པ་སོ་སོའི་སྐྱེ་བོ་རྣམས་ལུས་བཀྲུས་ཏེ་",
            "རྒྱུ་བཟང་ཞིང་ཁ་དོག་དབྱིབས་ལེགས་པའི་གོས་བཟང་པོ་གྱོན་ཡང་ནི། ",
            "སེམས་ངོ་ཚ་ཁྲེལ་ཡོད་དང་བྲལ་བའི་ཕྱིར་",
            "ཆགས་སོགས་ཉེས་པའི་དྲི་མ་ཅན་གྱི་རང་བཞིན་ཡིན་པ་གོས་ཀྱིས་",
            "དགབ་པར་མི་ནུས་ལ",
            "རྒྱལ་སྲས་ངོ་ཚ་ཤེས་པ་དང་ཁྲེལ་ཡོད་པའི་གོས་ཅན་ནི་",
            "ཕྱི་ནས་གོས་སོགས་ཀྱིས་དགབ་པ་མེད་ཀྱང་རང་བཞིན་གྱིས་",
            "ཉེས་པའི་དྲི་མ་དང་བྲལ་བ་ཡིན་ནོ།།",
            "འདིས་ནི་ནང་དུ་མཉམ་པར་བཞག་པའི་རྣལ་འབྱོར་ལ་གནས་པའི་དུས་ན་",
            "ངོ་ཚ་ཁྲེལ་ཡོད་ཀྱིས་ཉོན་མོངས་སྐྱེ་བའི་གཉེན་པོ་བྱེད་པ་བསྟན་ཏོ།།",
            "རྒྱལ་བའི་སྲས་རྣམས་ནི་ངོ་ཚ་ཤེས་པ་དང་ཁྲེལ་ཡོད་པ་དང་ལྡན་པར་གྱུར་པ་",
            "དེ་དག་དཔེར་ན་ནམ་མཁའ་ནི་སྤྲིན་དང་ཁུག་སྣ་ལ་སོགས་པས་",
            "གོས་སུ་མེད་པ་བཞིན་དུ་གྲོང་དུ་གཤེགས་པ་སོགས་ཀྱི་ངོ་ཚ་བ་དང་",
            "ཁྲེལ་བའི་རང་བཞིན་ཉིད་ཀྱིས་འཇིག་རྟེན་ཆོས་བརྒྱད་ཀྱིས་གོས་པར་མི་འགྱུར་རོ། །",
            "རང་གི་ལྟ་སྤྱོད་དང་མཐུན་པའི་གྲོགས་སུ་གྱུར་པའི་རྒྱལ་སྲས་རྣམས་ཀྱི་",
            "ནང་དུ་འདུས་པར་གྱུར་པ་ན་ཡང༌། ",
            "གང་ངོ་ཚ་ཤེས་པ་དང་ཁྲེལ་ཡོད་པའི་རྒྱན་གྱིས་བརྒྱན་པ་དེ་ནི་སྤྱོད་པ་མཐུན་ཞིང་",
            "ཤིན་ཏུ་མཛེས་པ་ཡིན་ཏེ། ",
            "རིན་ཆེན་ལ་སོགས་པའི་རྒྱན་གང་གིས་ཀྱང་འགྲན་ཟླ་མེད་པ་ཉིད་།",
            "བྱང་ཆུབ་སེམས་དཔའ་རྣམས་ནི་གཞན་དོན་ཡལ་བར་འདོར་བ་ལ་",
            "ཁྲེལ་ཡོད་དང་ངོ་ཚ་བས་གདུལ་བྱ་རྣམས་ལ་མ་བཞིན་དུ་བྱམས་པ་ཉིད་ཀྱིས་",
            "སེམས་ཅན་སྨིན་པར་བྱེད་པ་ཡིན་ཏེ་",
            ""
        ],
        [
            "སེམས་ཅན་ཐམས་ཅད་ལ་",
            "བུ་ལྟར་བྱམས་ཤིང་ཕངས་པར་མཛད་པ་དེ་དག་གིས། ",
            "སེམས་ཅན་རྣམས་བསྐྱབ་པར་མི་བྱེད་ཅིང་ཡལ་བར་འདོར་ན་",
            "ངོ་ཚ་བའི་གནས་ཡིན་པའི་ཕྱིར་རོ། །",
            "ཁྲེལ་ཡོད་དང་",
            "ངོ་ཚ་བ་ནི་",
            "དཔེར་ན་",
            "དཔུང་གི་ཚོགས་རྟ་དང་",
            "གླང་པོ་དང་",
            "ཤིང་རྟ་བ་དང༌། ",
            "རྐང་ཐང་གི་ཚོགས་བཞིས་རྒྱལ་སྲིད་དང་",
            "ཡུལ་ཕྱོགས་ཁྲེལ་ཡོད་ཀྱིས་",
            "ཡུལ་ཕྱོགས་སྲུང་བ་ལྟར་",
            "འདོད་ཆགས་ལ་སོགས་པའི་ཉེས་པ་ཐམས་ཅད་ཀྱི་",
            "སྒྲ་ཡི་ཚོགས་ལས་",
            "བྱང་ཆུབ་སེམས་དཔའ་རྣམས་འཁོར་བ་འདིར་",
            "སེམས་ཅན་གྱི་དོན་བྱེད་པའི་ཚེ་ན་",
            "རྣམ་པ་ཀུན་ཏུ་སྲུང་བར་བྱེད་པའང་ཡིན་ཏེ",
            "ངོ་ཚ་དང་ཁྲེལ་ཡོད་ཀྱིས་",
            "ཉོན་མོངས་པའི་ཉེས་པ་རྣམས་ལ་མི་འཇུག་པར་བྱེད་པས་སོ།། ",
            "བདུན་པ་ངོ་ཚ་ཁྲེལ་ཡོད་ལྡན་པའི་རྟགས་ནི། ",
            "ཀུན་ལ་དང་དུ་ལེན་པ་དང༌། །",
            " ཀུན་ལ་དང་དུ་མི་ལེན་ཞིང༌།། ",
            "ཀུན་ལ་མི་འཇུག་འཇུག་པ་ནི། །",
            " ཁྲེལ་ལྡན་ཁྲེལ་བས་བྱས་པའི་རྟགས། །",
            " ཞེས་རྣམ་པ་བཞི་སྟེ་",
            "བསམ་པའི་སྒོ་ནས་སྦྱིན་པ་ཚུལ་ཁྲིམས་སོགས་",
            "ཡོན་ཏན་གྱི་ཕྱོགས་གང་ཅི་ཡང་རུང་བ་",
            "ཀུན་ལ་དང་དུ་ལེན་པ་བཟོད་པ་དང༌། ",
            "ངོ་ཚ་མེད་པ་དང་",
            "ཁྲེལ་མེད་པ་དང་",
            "ཆགས་སྡང་སོགས་",
            "ཉོན་མོངས་ཀུན་དང་",
            "གང་ཅི་ཡང་རུང་བའི་ཉེས་པའི་ཕྱོགས་ཀུན་དང་དུ་མི་ལེན་ཞིང༌",
            "སྦྱོར་བའི་སྒོ་ནས་",
            "ཉེས་པ་ཀུན་ལ་མི་འཇུག་པ་དང་",
            "ཡོན་ཏན་ཀུན་ལ་འཇུག་པ་ཡི་མཚན་མ་བཞི་པོ་དེ་ནི་",
            "གང་སྣང་ཡང་ངོ་ཚ་ཁྲེལ་ཡོད་དང་ལྡན་པའི་",
            "གང་ཟག་དེའི་རྒྱུད་ཀྱི་ངོ་ཚ་ཤེས་པ་དང་",
            "ཁྲེལ་ཡོད་པས་བྱས་པའི་རྟགས་ཡིན་ནོ།།",
            ""
        ],
        [
            "བརྒྱད་པ་དེ་གཉིས་མཆོག་ཏུ་གྱུར་པ་ནི། ",
            "རང་གི་སེམས་ཀྱིས་ཁྲེལ་སྒོམ་པ། །",
            " ཆོས་ལ་མོས་དང་བསམ་པ་དང༌། །",
            " དབང་འབྱོར་བ་དང་མི་རྟོག་དང༌། །",
            " གཅིག་པ་ཉིད་ཀྱིས་གཙོ་བོ་ཡིན།། ",
            "ཞེས་པས་བསྟན་།",
            "རང་གི་སེམས་ཀྱིས་ངོ་ཚ་ཤེས་པ་དང་ཁྲེལ་ཡོད་སྒོམ་པ་ནི། ",
            "གལ་ཏེ་སྐྱོན་འདི་གཞན་གྱིས་ཤེས་ན་",
            "ངོ་ཚའོ་སྙམ་པ་ལས་གཞན་གྱིས་ཤེས་རུང་མ་ཤེས་རུང་རང་ཉིད་ཀྱིས་",
            "ཉེས་པ་བྱས་པ་རང་ལ་རང་གིས་ཁྲེལ་བ་སྒོམ་པ་ནི་མཆོག་ཅེས་འགྲེལ་བར་།",
            "ཁྲེལ་ཡོད་སྒོམ་པ་དེ་ཡང་རྣམ་པ་ལྔས་མཆོག་ཏུ་རིག་པར་བྱ་བ་ནི། ",
            "ངོ་ཚ་ཁྲེལ་ཡོད་སྟོན་པའི་ཐེག་ཆེན་གྱི་ཆོས་ལ་མོས་པ་དང༌། ",
            "བསམ་པ་དགུ་གོང་བཤད་ལྟར་དང༌། ",
            "ཏིང་ངེ་འཛིན་གྱི་སེམས་ཀྱི་དབང་འབྱོར་བའམ། ",
            "ས་བརྒྱད་པ་ནས་འབད་རྩོལ་མེད་པར་ལྷུན་གྱིས་གྲུབ་པ་དང༌། ",
            "བདག་དང་གཞན་དང་ངོ་ཚ་བའི་ཆོས་ཀྱི་འཁོར་གསུམ་དུ་རྣམ་པར་མི་རྟོག་པ་དང༌། ",
            "དག་སའི་བྱང་སེམས་བྱ་བ་དེ་ལ་དོན་གཅིག་པར་གྱུར་པ་ཉིད་ཀྱིས་",
            "གཙོ་བོའམ་མཆོག་ཏུ་གྱུར་པ་ཡིན་ནོ།། ",
            "གཉིས་པ་བརྟན་པ་ལ་མདོར་།",
            ""
        ],
        [
            "རྒྱས་བཤད་གཉིས་ལས། ",
            "དང་པོ་མདོར་བསྟན་ནི། ",
            "བྱང་ཆུབ་སེམས་དཔའི་བརྟན་པ་ནི། །",
            " དེ་ལས་གཞན་པ་ཐམས་ཅད་ལས། ། ",
            "མཚན་ཉིད་དང་ནི་རབ་དབྱེ་དང༌། །",
            " མི་འགྱུར་བས་ནི་ཁྱད་པར་འཕགས།། ",
            "ཞེས་པས་བསྟན་།",
            "བྱང་ཆུབ་སེམས་དཔའི་སྙིང་སྟོབས་བརྟན་པ་ནི། ",
            "བྱང་སེམས་དེ་ལས་གཞན་པ་",
            "འཇིག་རྟེན་པ་དང་ཉན་རང་གི་ཚོགས་ཐམས་ཅད་ལས། ",
            "མཚན་ཉིད་དང་ནི་",
            "རབ་ཏུ་དབྱེ་བ་དང༌། ",
            "མི་འགྱུར་བས་ནི་",
            "ཁྱད་པར་དུ་འཕགས་པ་ཡིན་ནོ།། ",
            "གཉིས་པ་དེའི་ཁྱད་པར་གསུམ་པོ་དེའི་དོན་རྒྱས་པར་བཤད་པ་།",
            "དང་པོ་བརྟན་པའི་མཚན་ཉིད་དང༌། ",
            "དབྱེ་ཚུལ་བཤད་པ་གཉིས་ལས། ",
            "དང་པོ་བརྟན་པའི་མཚན་ཉིད་ནི། ",
            "བརྩོན་འགྲུས་ཏིང་འཛིན་ཤེས་རབ་ནི། ། ",
            "སྙིང་སྟོབས་བསྲན་ཐུབ་བརྟན་པར་འདོད།། ",
            "གང་ཕྱིར་གསུམ་གྱིས་བྱང་ཆུབ་སེམས། ། ",
            "འཇིགས་པ་མེད་པར་རབ་ཏུ་།"
        ],
        [
            "ཞུམ་དང་གཡོ་དང་རྨོངས་པ་ཡིས། །",
            " བྱ་བ་རྣམས་ལ་འཇིགས་པ་སྐྱེ། །",
            " དེ་ཕྱིར་གཉུག་མ་གསུམ་ལ་ནི། །",
            " བརྟེན་པའི་མིང་དུ་ཤེས་པར་བྱ།། ",
            "ཞེས་པས་བསྟན་།",
            "བརྩོན་འགྲུས་དང༌། ",
            "ཏིང་ངེ་འཛིན་དང༌། ",
            "ཤེས་རབ་གསུམ་ནི་",
            "རིམ་པ་ལྟར་སེམས་མ་ཞུམ་པའི་སྙིང་སྟོབས་དང་",
            "གཞན་དུ་མི་གཡོ་བར་བསྲན་ཐུབ་པ་དང༌། ",
            "དོན་དེར་ཡང་དག་པར་ཤེས་ནས་",
            "དེ་ལས་གཞན་དུ་མི་འགྱུར་བས་བརྟན་པར་འདོད་དེ",
            "གང་གི་ཕྱིར་ན་",
            "ཆོས་དེ་གསུམ་གྱིས་",
            "བྱང་ཆུབ་སེམས་དཔའ་རྣམས་ལམ་བསྒྲུབ་པ་ལ་",
            "འཇིགས་པ་མེད་པར་རབ་ཏུ་འཇུག་པ་ཡིན་ནོ།།",
            "འཇིགས་པ་ཇི་ལྟ་བུ་སྐྱེ་།",
            ""
        ],
        [
            "བརྩོན་འགྲུས་མེད་པ་རྣམས་ཀྱིས་",
            "བྱང་ཆུབ་སེམས་དཔའི་སྤྱོད་པ་རྣམས་",
            "བདག་གིས་བསྒྲུབ་མི་ནུས་སྙམ་དུ་ཞུམ་པའི་འཇིགས་པ་སྐྱེ་བ་དང༌། ",
            "ཏིང་ངེ་འཛིན་མེད་པ་རྣམས་ཀྱིས་",
            "སེམས་རྩེ་གཅིག་ཏུ་གཞག་མི་ནུས་པས་",
            "རྣམ་རྟོག་གཡོ་བའི་འཇིགས་པ་སྐྱེ་བ་དང༌། ",
            "ཤེས་རབ་མེད་པ་དག་གིས་",
            "བྱང་ཆུབ་ཀྱི་སྤྱོད་པ་རྣམས་ཇི་ལྟ་བུ་ཡིན་པ་མི་ཤེས་པར་",
            "རྨོངས་པ་ཡིས་བྱ་བ་རྣམས་ལ་",
            "ཇི་ལྟར་བྱ་གཏོལ་མེད་པས་འཇིགས་པ་སྐྱེའོ།།",
            "ཞུམ་པ་སོགས་དེ་གསུམ་གས་",
            "བྱང་ཆུབ་སེམས་དཔའི་བསྒྲུབ་པར་བྱ་བ་རྣམས་ལ་",
            "རང་དབང་དུ་མ་འདུས་པས་",
            "བསྒྲུབ་མི་ནུས་སྙམ་དུ་འཇིགས་པ་སྐྱེའོ།།",
            "དེ་ཕྱིར་",
            "འཇིགས་པ་གསུམ་པོ་དེ་ཡི་",
            "གཉེན་པོ་བརྩོན་འགྲུས་",
            "ཏིང་འཛིན་ཤེས་རབ་གང་ཞིག་གཤིས་སམ་ངང་གིས་གྲུབ་པའི་",
            "གཉུག་མ་གསུམ་ལ་ནི་",
            "མི་མཐུན་ཕྱོགས་ཀྱིས་མི་འཕྲོག་པས་",
            "བརྟན་པའི་མིང་ཅན་དུ་ཤེས་པར་བྱའོ།།",
            "ཞེས་སོ་སོར་བརྟག་ཅིང་",
            "འབད་མི་དགོས་པར་བརྩོན་འགྲུས་ལྷུན་གྱིས་གྲུབ་པ་དང་",
            "ཏིང་འཛིན་དང་",
            "ཤེས་རབ་ལྷུན་གྱིས་གྲུབ་པ་གཉུག་མའམ་རྟག་པར་ཡོད་པས་",
            "ཞུམ་སོགས་གསུམ་མེད་པར་མཆོག་དུ་བརྟན་པ་ནི་",
            "བརྟན་པའི་མཚན་ཉིད་དོ།།",
            "ལས་དང་པོ་པ་རྣམས་ལའང་",
            "སེམས་ཀྱི་གཤིས་ལ་མ་ཞུམ་པ་ཡོད་པས་",
            "བྱ་བ་ལ་འཇུག་ནུས་པ་ཞིག་བྱུང་ན་",
            "དེ་ཙམ་ལ་ལྟོས་འཇོག་གི་སྒོ་ནས་",
            "གཉུག་མའི་བརྩོན་འགྲུས་ཀྱི་མིང་ཐོགས་པ་སོགས་སུ་ཤེས་པར་བྱའོ།།",
            ""
        ],
        [
            "གཉིས་པ་བརྟན་པའི་དབྱེ་ཚུལ་ལ་གསུམ་ལས། ",
            "དང་པོ་བརྒྱད་དུ་དབྱེ་བ་ནི། ",
            "རང་བཞིན་དང་ནི་སྨོན་ལམ་དང༌། ། ",
            "ལྟ་བ་མེད་པ་ཉིད་དང་ནི། ། ",
            "སེམས་ཅན་ལོག་པར་སྒྲུབ་པ་དང༌། ། ",
            "ཟབ་ཅིང་རྒྱ་ཆེ་ཐོས་པ་དང༌། ། ",
            "གདུལ་བྱ་གདུལ་བར་དཀའ་བ་དང༌། །",
            " རྒྱལ་སྐུ་བསམ་གྱིས་མི་ཁྱབ་དང༌། ། ",
            "ཅེས་རྣམ་པ་བརྒྱད་།",
            "རང་བཞིན་གྱིས་བརྟན་པ་ནི། ",
            "རིགས་ཀྱི་སྟོབས་ལས་བརྩོན་ཏིང་ཤེར་གསུམ་གྱི་ཁམས་ཀྱིས་",
            "བྱང་ཆུབ་སེམས་དཔའི་སྤྱོད་པ་ལ་",
            "ཞུམ་སོགས་ཀྱི་འཇིགས་པ་མེད་པ་གང་ཡིན་པ་དང་ནི། ",
            "སྨོན་ལམ་གྱིས་བརྟན་པ་ནི། ",
            "བླ་མེད་བྱང་ཆུབ་སེམས་བསྐྱེད་ནས་",
            "བྱང་ཆུབ་ཆེན་པོ་ཐོབ་པ་དང་",
            "སེམས་ཅན་ཐམས་ཅད་ཡོངས་སུ་བསྒྲལ་བར་བྱ་བ་ལས་མི་ལྡོག་ཅིང་",
            "མི་འགྱུར་བར་ཤོག་ཅིག་",
            "ཅེས་སྨོན་ལམ་བཏབ་པ་ལས་",
            "གང་དུ་སྐྱེས་ཀྱང་མི་འགྱུར་ཞིང་",
            "བརྟན་པར་འགྱུར་བའོ།།",
            "དེ་ཡང་བྱང་ཆུབ་སེམས་དཔའི་སྨོན་ལམ་ཚད་མེད་པ་",
            "སངས་རྒྱས་ཀྱི་སའི་བར་དུ་འབྱུང་བ་ཐམས་ཅད་ཀྱི་རྩ་བ་ནི་",
            "ཐོག་མར་བྱང་ཆུབ་སེམས་བསྐྱེད་པ་འདི་ཡིན་།",
            "བྱང་ཆུབ་ཏུ་སྨོན་ལམ་འདེབས་པའི་དང་པོ་འདི་ལ་བརྟེན་ནས་",
            "སྨོན་ལམ་ཀུན་འབྱུང་ཞིང་",
            "དེ་ཕན་ཆད་ཀྱི་སྨོན་ལམ་རྣམས་ཀྱིས་",
            "ཇེ་བས་ཇེ་བརྟན་དུ་འགྱུར་རོ། །",
            "ཆགས་པ་མེད་པ་ཉིད་དང་ནི་",
            "ཞེས་པ་བདག་གི་དོན་ལ་བརྟན་པ་།"
        ],
        [
            "བདག་གི་དོན་བསྒྲུབ་པ་ལ་ལུས་དང་སྲོག་ལ་ཡང་ལྟ་བའམ་ཆགས་པ་དང་",
            "འཇིགས་པ་མེད་པ་ཉིད་དང་ནི། ",
            "གཞན་གྱི་དོན་ལ་བརྟན་པ་ནི་སེམས་ཅན་རྣམས་ཀྱིས་",
            "ལོག་པར་སྒྲུབ་པ་སྣ་ཚོགས་བྱས་ཀྱང་དེས་སྐྱོ་བ་མེད་པར་བརྟན་པ་དང༌། ",
            "ཟབ་ཅིང་ཞེས་པ་དེ་ཁོ་ན་ཉིད་ཀྱི་དོན་ལ་བརྟན་པ་།",
            "གདོད་ནས་སྐྱེ་འགག་མེད་པའི་ཟབ་མོ་སྟོང་པ་ཉིད་ཀྱི་",
            "དོན་ལ་མི་སྐྲག་ཅིང་མོས་པ་བརྟན་པའོ།།",
            "མཐུ་ལ་བརྟན་པ་ནི། ",
            "མངོན་ཤེས་དང་སྟོབས་དང་མི་འཇིགས་པ་སོགས་ཡོན་ཏན་རྒྱ་ཆེ་བ་རྣམས་",
            "བསྒྲུབ་པ་ལ་མི་ཞུམ་པར་མོས་པ་དང༌། ",
            "གདུལ་བྱ་ཉོན་མོངས་པ་ཤིན་ཏུ་བདོ་བས་",
            "སུས་ཀྱང་གདུལ་བར་དཀའ་བ་རྣམས་ཡལ་བར་མི་འདོར་བར་ཐབས་སྣ་ཚོགས་ཀྱིས་ཡུན་རིང་པོར་འདུལ་བར་བྱེད་པ་ནི་",
            "སེམས་ཅན་ཡོངས་སུ་སྨིན་པར་བྱ་བ་ལ་བརྟན་པ་དང༌། ",
            "རྒྱལ་བའི་ཆོས་སྐུ་དང་ལོངས་སྐུ་སྤྲུལ་པའི་སྐུ་གསུམ་པོ་ཡོན་ཏན་བསམ་གྱིས་",
            "མི་ཁྱབ་པ་ཉིད་བདག་གིས་བསྒྲུབ་པར་བྱའོ་",
            "སྙམ་དུ་ཡིད་ཕྱིར་ལྡོག་པ་མེད་པ་ནི་བྱང་ཆུབ་དམ་པ་ལ་བརྟན་པ་།",
            "དེ་ལྟར་བརྟན་པའི་རྣམ་གྲངས་བརྒྱད་བཤད་པ་དང༌། ",
            "གཉིས་པ་གསུམ་དུ་དབྱེ་བ་ནི། ",
            "དཀའ་བ་དག་ནི་སྣ་ཚོགས་དང༌། །",
            " འཁོར་བ་གཏོང་བ་མེད་ཉིད་དང༌། །",
            " དེ་ཉིད་ཉོན་མོངས་མེད་པ་ལ།། ",
            "བརྟན་པའི་བརྟན་པ་སྐྱེ་བ་ནི། །",
            " དེ་ལས་གཞན་དང་མི་མཚུངས་ཏེ།། ",
            "བརྟན་ལྡན་རྣམས་ཀྱི་མཆོག་ཏུ་འདོད།།",
            ""
        ],
        [
            "ཅེས་སླར་ཡང་བརྟན་པའི་དབྱེ་བ་གསུམ་ནི། ",
            "བླ་མེད་བྱང་ཆུབ་ཀྱི་ཕྱིར་དཀའ་བ་སྤྱོད་པ་དག་ནི་",
            "སྣ་ཚོགས་ཚད་མེད་པ་ཉམས་སུ་ལེན་པ་ནི། ",
            "དཀའ་བ་སྤྱོད་པ་ལ་བརྟན་པ་དང༌། ",
            "གཞན་དོན་སྙིང་རྗེས་འཁོར་བ་ཡོངས་སུ་གཏོང་བ་མེད་པར་",
            "སྲིད་པ་སྣ་ཚོགས་སུ་སྐྱེ་བ་ཡོངས་སུ་འཛིན་པ་ཉིད་ནི། ",
            "བསམ་བཞིན་སྲིད་པར་སྐྱེ་བ་ལ་བརྟན་པ་དང༌། ",
            "འཁོར་བར་སྐྱེ་བ་དེ་ཉིད་ཀྱི་ཚེ་ན་",
            "འཁོར་བའི་སྐྱོན་ཉོན་མོངས་པས་",
            "གོས་པ་མེད་པ་ནི་ཉོན་མོངས་པ་མེད་པ་ལ་བརྟན་པ་།",
            "དེ་ལྟར་",
            "བྱང་ཆུབ་སེམས་དཔའ་བརྟན་པའི་རྒྱུད་ལ་བརྟན་པ་སྐྱེ་བ་ནི་",
            "དེ་ལས་གཞན་འཇིག་རྟེན་པ་དང་",
            "ཉན་རང་གི་བརྟན་པ་དང་མི་མཚུངས་།",
            "གཞན་བརྟན་པ་དང་ལྡན་པ་རྣམས་ཀྱི་མཆོག་ཏུ་འདོད་དོ།། ",
            "གསུམ་པ་མི་འགྱུར་བ་ནི། ",
            "ཕྱེ་མ་ལེབ་དང་འདབ་ཆགས་དང༌། །",
            " རྒྱ་མཚོ་དག་གིས་རི་རབ་ལྟར། །",
            " བརྟན་པ་གྲོགས་ངན་སྡུག་བསྔལ་དང༌། །",
            " ཟབ་མོ་ཐོས་པས་མི་གཡོས་སོ།། ",
            "ཞེས་པས་བསྟན་།",
            "ཇི་ལྟར་ཕྱེ་མ་ལེབ་དང་",
            "འདབ་ཆགས་མཁའ་ལྡིང་གི་གཤོག་པའི་ཤུགས་དང༌། ",
            "རྒྱ་མཚོ་ཆེན་པོའི་རླབས་དག་གིས་",
            "རི་རབ་གཡོ་མི་ནུས་པ་ལྟར་",
            "དཔེ་དེ་གསུམ་དང་རིམ་པ་ལྟར་སྦྱར་ཏེ",
            ""
        ],
        [
            "བརྟན་པ་བྱང་ཆུབ་སེམས་དཔའ་རྣམས་མི་དགེ་བའི་གྲོགས་ངན་པ་དང༌། ",
            "སྡུག་བསྔལ་སྣ་ཚོགས་དང༌། ",
            "ཆོས་ཟབ་མོ་སྟོང་པ་བདག་མེད་ཐོས་པས་མི་འཁྲུགས་ཤིང་མི་གཡོས་སོ།། ",
            "གསུམ་པ་མི་སྐྱོ་བ་ནི། ",
            "བྱང་ཆུབ་མི་སྐྱོ་མཉམ་མེད་པ། །",
            " གཞི་གསུམ་ཐོས་པས་མི་ངོམས་དང༌། །",
            " བརྩོན་འགྲུས་ཆེ་དང་སྡུག་བསྔལ་ལའོ།། ",
            "ངོ་ཚ་བརྟན་ལ་བརྟེན་པ་སྟེ།། ",
            "བྱང་ཆུབ་ཆེ་ལ་འདུན་པ་དག །",
            " བློ་ལྡན་རྣམས་ཀྱི་མི་སྐྱོ་བ། །",
            " ས་རྣམས་ལ་ནི་མ་རྫོགས་དང༌། །",
            " རྫོགས་དང་ཤིན་ཏུ་རྫོགས་པར་འདོད།། ",
            "ཅེས་པས་བསྟན་།",
            ""
        ],
        [
            "བྱ་ཆུབ་སེམས་དཔའི་མི་སྐྱོ་བ་ནི། ",
            "གཞན་ཉན་རང་གི་མི་སྐྱོ་བ་དང་མཉམ་པ་མེད་པ་ཡིན་།",
            "གང་ལ་མི་སྐྱོ་ཞེ་།",
            "གཞིའམ་དངོས་པོ་གསུམ་ལ་མི་སྐྱོ་།",
            "དགེ་བའི་བཤེས་ལས་",
            "དམ་པའི་ཆོས་ཐོས་པས་མི་ངོམས་པ་ནི། ",
            "ཆོས་ཐོས་པ་ལ་མི་སྐྱོ་བའམ་",
            "ཆོས་ཡོངས་སུ་འཚོལ་བ་ལ་མི་སྐྱོ་བའོ།།",
            "བསྐལ་པ་གྲངས་མེད་གསུམ་དུ་གཙུབ་ཤིང་",
            "ལས་མེ་འབྱིན་པ་ལྟར་བརྩོན་འགྲུས་རྒྱ་ཆེ་བ་རྩོམ་པ་ནི་",
            "རབ་ཏུ་འགྲུས་པའི་དངོས་པོ་ལ་མི་སྐྱོ་བ་དང༌། ",
            "སེམས་ཅན་གྱི་དོན་དུ་",
            "སྡུག་བསྔལ་རྣམ་པ་སྣ་ཚོགས་དང་",
            "དུ་ལེན་པ་ལ་མི་སྐྱོ་བ་ནི་",
            "སྡུག་བསྔལ་གྱི་དངོས་པོ་ལ་སྐྱོ་བ་མེད་པའོ།།",
            "དེ་དག་གིས་མི་སྐྱོ་བའི་དངོས་པོའམ་ཡུལ་གསུམ་བསྟན་།",
            ""
        ],
        [
            "མི་སྐྱོ་བའི་རྒྱུའམ་འབྱུང་བའི་གནས་སམ་རྟེན་ནི་",
            "གོང་དུ་བཤད་པ་ངོ་ཚ་ཤེས་པ་དང་",
            "བརྟན་པ་གཉིས་ལ་བརྟེན་ནས་",
            "མི་སྐྱོ་བ་འབྱུང་བ་ཡིན་པ་།",
            "མི་སྐྱོ་བའི་ངོ་བོའམ་རང་བཞིན་ནི་བྱང་ཆུབ་ཆེ་ལ་འདུན་པ་རབ་ཏུ་དྲག་པོ་ཉིད་གང་ཡིན་པ་སྟེ་",
            "རྒྱུ་དེས་མི་སྐྱོ་བའི་དབྱེ་བ་ནི་",
            "བློ་ལྡན་རྣམས་ཀྱི་མི་སྐྱོ་བ་དེ་ནི་ལམ་གྱི་གནས་སྐབས་ཀྱི་ས་རྣམས་ལ་ནི་",
            "དེ་ལྟར་མོས་སྤྱོད་དུ་བདག་གཞན་མཉམ་པའི་སེམས་མ་ཐོབ་པས་",
            "སྐབས་སྐབས་སུ་སྐྱོ་བའང་འབྱུང་བས་",
            "མི་སྐྱོ་བ་ཡོངས་སུ་མ་རྫོགས་པ་དང༌། ",
            "ས་བདུན་པར་སྐྱོ་བ་གཏན་མི་འབྱུང་བས་",
            "ཡོངས་སུ་རྫོགས་པ་དང༌། ",
            "དག་པའི་ས་གསུམ་དུ་འབད་མེད་ལྷུན་གྲུབ་ཏུ་ཤིན་ཏུ་རྫོགས་པ་སྟེ་",
            "དབྱེ་བ་གསུམ་དུ་ཡོད་པར་འདོད་དོ།། ",
            "བཞི་པ་བསྟན་བཅོས་ཤེས་པ་ནི། ",
            "བརྟན་པའི་བསྟན་བཅོས་ཤེས་པ་ཉིད། ། ",
            "གཞི་དང་ཆེད་དུ་བྱ་བ་དང༌། །",
            " ལས་དང་མཚན་ཉིད་དག་དང་ནི། །",
            " མི་ཟད་ཉིད་དང་འབྲས་བུ་ནི། ། ",
            "ཡང་དག་འགྲུབ་པས་ཁྱད་པར་འཕགས།། ",
            "ཏིང་ངེ་འཛིན་དང་གཟུངས་སྒོས་བསྡུས།། ",
            "སེམས་ཅན་སྨིན་པར་བྱེད་པ་དང༌། །",
            " དམ་ཆོས་འཛིན་པར་བྱེད་པའང་ཡིན།།",
            ""
        ],
        [
            "ཞེས་པས་བསྟན་།",
            "བྱང་ཆུབ་སེམས་དཔའ་བརྟན་པའི་",
            "བསྟན་བཅོས་ཤེས་པ་ཉིད་ནི་",
            "རིག་པའི་གནས་ལྔ་ཤེས་པ་ལ་བརྗོད་དེ་དེ་",
            "ལ་གཙུག་ལག་ཤེས་པ་ཡང་ཟེར་རོ། །",
            "རིག་པའི་གནས་ལྔ་ནི་སྔར་བཤད་པ་ལྟར་ནང་རིག་པ་དང༌། ",
            "ཏརྐའམ་རྟོག་གེའི་རིག་པ་ནི་",
            "ཚད་མ་སྟེ་རྒྱུའམ་གཏན་ཚིགས་ཀྱི་རིག་པའང་དེའོ།།",
            "བརྡ་སྤྲོད་པའམ་སྒྲ་རིག་པ་དང༌། ",
            "བཟོ་ཡི་རིག་པ་དང༌། ",
            "གསོ་བ་རིག་པ་ལྔ་པོ་དེ་",
            "དགེ་བའི་བཤེས་གཉེན་སློབ་དཔོན་མཁས་པ་ལས་",
            "ལེགས་པར་ཉན་ཅིང་",
            "དོན་ལ་བསམ་པས་ངེས་པ་རྙེད་པར་བྱས་ནས་",
            "གཞན་ལའང་སྟོན་པར་བྱེད་དེ་",
            "ཤེས་བྱའི་གནས་མཐའ་དག་རིག་པའི་གནས་ལྔས་བསྡུས་པའི་ཕྱིར། ",
            "བྱང་ཆུབ་སེམས་དཔའ་རྣམས་",
            "ཤེས་བྱ་ཇི་སྙེད་པ་ལ་མཁས་པར་བྱས་ན་",
            ""
        ],
        [
            "ཐམས་ཅད་མཁྱེན་པའི་ཡེ་ཤེས་འདོད་པའི་ཕྱིར་",
            "དེ་ལྟར་བསྟན་བཅོས་ཤེས་པ་ཉིད་ལ་འཇུག་།",
            "རིག་གནས་ལྔ་ཤེས་པ་ཙམ་འཇིག་རྟེན་པ་དང་",
            "ཉན་རང་ལ་ཡང་ཡོད་མོད་ཀྱང༌། ",
            "གཞི་ལ་སོགས་པ་རྣམ་པ་དྲུག་གི་སྒོ་ནས་",
            "བྱང་ཆུབ་སེམས་དཔའ་རྣམས་ཀྱི་གནས་ལྔ་རིག་པའི་བསྟན་བཅོས་ཤེས་པ་ཉིད་ཁྱད་པར་དུ་འཕགས་སོ།།",
            "དེ་གང་ཞེ་ན་དང་པོ་གཞིའམ་དངོས་པོ་ནི་རིག་པའི་གནས་ལྔ་པོ་དེ་ཉིད་",
            "དེ་ཉན་ཐོས་རྣམས་རང་ཉིད་ཐར་པའི་དོན་དུ་ནང་རིག་པའི་ཕྱོགས་གཅིག་གང་ཟག་གི་བདག་མེད་ཙམ་",
            "གཙོ་བོར་དོན་དུ་གཉེར་གྱི་ཐེག་ཆེན་གྱི་གསུང་རབ་མཐའ་དག་གིས་",
            "བསྟན་དོན་རྣམས་ཀྱང་ཆེ་ཆེར་མི་བྱེད་ན་",
            "རིག་གནས་གཞན་ལྟ་ཅི་སྨོས་སོ།།",
            "བྱང་ཆུབ་སེམས་དཔའ་རྣམས་རྣམ་པ་ཐམས་ཅད་མཁྱེན་པའི་",
            "ཡེ་ཤེས་དོན་དུ་གཉེར་ཞིང་",
            "སེམས་ཅན་མཐའ་ཡས་པའི་དོན་སྒྲུབ་པར་བྱེད་པ་ལ་",
            "ཤེས་བྱ་རྒྱ་ཆེ་བའི་ཚུལ་མཐའ་དག་ལ་ཡང་རང་ཉིད་ཀྱིས་སློབ་ཅིང་གཞན་ལ་སྟོན་པ་བྱེད་དེ",
            ""
        ],
        [
            "ནང་རིག་པ་ཐེག་པ་གསུམ་གྱི་ལམ་དང༌། ",
            "རྗོད་བྱེད་མིང་ཚིག་གི་རང་བཞིན་རྐྱེན་དང་",
            "རྣམ་དབྱེ་སྦྱོར་ཚུལ་དང༌། ",
            "ཡི་གེ་བསྡུ་བ་དང་",
            "དབྱེ་བསྟན་ལ་སོགས་པ་བརྡ་སྤྲོད་པའི་གཞུང་ལས་",
            "ཇི་སྐད་བསྟན་པ་ལྟར་ཐོགས་པ་མེད་པར་",
            "སྦྱོར་བ་ལ་མཁས་པས་",
            "ངེས་པའི་ཚིག་བཟང་པོ་དང་ལྡན་པས་",
            "སྒྲ་ཟུར་མ་ཆག་པར་དོན་གོ་བར་བྱེད་པ་དང༌། ",
            "དོན་དེ་ཡང་",
            "མངོན་རྗེས་ལུང་གི་ཚད་མ་དང་མཐུན་པར་བསྒྲུབས་ཏེ",
            "ཚད་མ་དང་མི་ལྡན་པའི་ཕྱོགས་སུན་འབྱིན་པ་དང༌། ",
            "ལྡན་པའི་ཕྱོགས་བསྒྲུབ་པའི་སྒོ་ནས་",
            "དོན་ལ་མི་འཕྲོག་པའི་ངེས་པ་བསྐྱེད་པ་དང༌། ",
            "གསོ་བ་རིག་པས་",
            "ལུས་ཅན་རྣམས་ཀྱི་",
            "ནད་མཐའ་དག་ཞི་ཞིང་ཁམས་སྙོམས་པ་དང༌། ",
            "རིང་དུ་འཚོ་བའི་ཐབས་སྒྲུབ་པར་བྱེད་དོ།།",
            "སེམས་ཅན་ལ་ཕན་པའི་",
            "བཟོའི་རིག་པའི་གནས་རྣམ་པ་སྣ་ཚོགས་རང་གིས་བྱས་ནས་",
            "གཞན་ལ་ཕན་འདོགས་པ་དང༌། ",
            "ཚུལ་དེ་ཉིད་གཞན་ལའང་རབ་ཏུ་སྟོན་ནོ།།",
            "མདོར་ན་",
            "བྱང་ཆུབ་སེམས་དཔས་",
            "རང་གཞན་དོན་གཉིས་བསྒྲུབ་པའི་ཕྱིར། ",
            "ཐོག་མར་རང་ཉིད་ཀྱིས་",
            "རིག་པའི་གནས་ལྔའི་",
            "བསྟན་བཅོས་སམ་གཙུག་ལག་གི་གཞུང་ཉིད་ཐོས་པ་དང༌། ",
            "ཐོས་པ་བཞིན་མི་བརྗེད་པར་འཛིན་པ་དང༌། ",
            "ཚིག་ཁ་བཏོན་དུ་གོམས་པར་བྱེད་པ་དང༌། ",
            "དེའི་དོན་གང་དང་",
            "གང་ཡིན་པ་ལ་ཡིད་ཀྱིས་རྟོག་པར་བྱེད་པ་དང༌། ",
            "དོན་མ་ནོར་བར་ཁོང་དུ་ཆུད་པས་",
            "ལེགས་བཤད་ཉེས་བཤད་རྣམ་པར་འབྱེད་པའི་སྒོ་ནས་",
            "གཞན་ལའང་ཚུལ་བཞིན་སྟོན་པར་བྱེད་པ་ནི་",
            "གཞིའམ་དངོས་པོའི་སྒོ་ནས་འཕགས་ཚུལ་ཡིན་ནོ།།",
            "གཉིས་པ་",
            "ཆེད་དུ་བྱ་བ་ནི་ཉན་རང་རྣམས་ཀྱི་བསླབ་པ་",
            "ཇི་སྙེད་པའང་རང་དོན་གཙོ་བོར་བྱེད་པའི་ཆེད་དུ་ཡིན་།",
            ""
        ],
        [
            "བྱང་ཆུབ་སེམས་དཔས་གཞན་དོན་གཙོ་བོར་བྱེད་པའི་ཆེད་དུ་བྱ་བ་ཡིན་པས་",
            "འཕགས་པ་དང༌། ",
            "བྱེད་ལས་ནི་ཉན་ཐོས་ཀྱི་གསུང་རབ་ཙམ་གྱི་ནང་རིག་པ་ཤེས་པས་",
            "རང་དོན་སྒྲུབ་པའི་ལས་བྱེད་ལ",
            "བྱང་ཆུབ་སེམས་དཔས་ནང་རིག་པའི་ཐེག་པ་གསུམ་ལ་མཁས་པར་བྱས་ནས་",
            "རང་ཉིད་ཐེག་ཆེན་ལ་འཇུག་ཅིང༌། ",
            "གཞན་ཐེག་ཆེན་གྱི་རིགས་ཅན་རྣམས་ལའང་དེ་ཉིད་སྟོན་པའི་ལས་།",
            "གཞན་ཉན་རང་གི་རིགས་ཅན་ལའང་དེ་དང་",
            "དེའི་ཐེག་པ་སྟོན་པའི་ལས་བྱེད་དོ།།",
            "དེ་བཞིན་དུ་གཏན་ཚིགས་རིག་པ་སོགས་གཞན་བཞིས་ཀྱང་",
            "གཞན་ལ་ཕན་པར་བྱེད་ཅིང་བསྟན་བཅོས་དེ་དག་གཞན་ལ་",
            "སྟོན་པའི་ལས་བྱེད་པས་ཁྱད་པར་དུ་འཕགས་སོ།།",
            "མཚན་ཉིད་ནི་ཉན་ཐོས་ཀྱིས་ནང་རིག་པའི་ཕྱོགས་གཅིག་གང་ཟག་གི་",
            "བདག་མེད་སྟོན་པའི་བསྟན་བཅོས་ཉུང་ངུ་ཞིག་མཉན་ནས་",
            "དེའི་ཚིག་འཛིན་པ་སོགས་ཡིན་།",
            ""
        ],
        [
            "བྱང་སེམས་ཀྱིས་ཐེག་པ་གསུམ་གྱིས་",
            "བསྡུས་པའི་ནང་རིག་པ་དང༌། ",
            "སྒྲ་དང་ཚད་མ་བཟོ་དང་གསོ་བའི་",
            "བསྟན་བཅོས་ཇི་སྙེད་པ་མུ་ཐུག་པ་མེད་པ་ཡང་",
            "ངོམས་པ་མེད་པར་ཐོས་པ་དང་འཛིན་པ་དང་",
            "བྱང་བ་དང་བརྟག་པ་དང་ཁོང་དུ་ཆུད་པར་བྱེད་པས་",
            "མཚན་ཉིད་ལྔ་དང་ལྡན་པས་ཁྱད་པར་དུ་འཕགས་པ་དག་དང་ནི། ",
            "ཉན་ཐོས་ཀྱི་བསྟན་བཅོས་ཤེས་པ་ནི་",
            "ཕུང་པོ་ལྷག་མེད་དུ་ཟད་པར་འགྱུར་ལ",
            "བྱང་ཆུབ་སེམས་དཔའི་གནས་ལྔ་རིག་པའི་",
            "བསྟན་བཅོས་ཤེས་པ་ནི་",
            "ཕུང་པོ་ལྷག་མེད་ཀྱི་དབྱིངས་སུ་ཡང་",
            "མི་ཟད་པས་ཁྱད་པར་འཕགས་པ་དང༌། ",
            "འབྲས་བུ་ནི་ཡང་དག་པར་འགྲུབ་པས་ཁྱད་པར་འཕགས་པ་ནི། ",
            "ཉན་ཐོས་རྣམས་ཀྱིས་བསྟན་བཅོས་ཤེས་པས་",
            "རྣམ་པ་ཐམས་ཅད་མཁྱེན་པ་མི་འཐོབ་ཀྱི། ",
            "བྱང་ཆུབ་སེམས་དཔས་གནས་ལྔ་རིག་པ་ལ་མཁས་པར་བྱས་ཏེ་",
            "ཐམས་ཅད་མཁྱེན་པར་ཡོངས་སུ་",
            "བསྔོས་པའི་མཐུས་ཤེས་བྱའི་རྣམ་པ་ཐམས་ཅད་མཁྱེན་པའི་",
            "ཡེ་ཤེས་ཀྱི་འབྲས་བུ་ཡང་དག་པར་འགྲུབ་པའི་ཕྱིར་རོ། །",
            "བྱང་ཆུབ་སེམས་དཔའི་གནས་ལྔ་རིག་པའི་",
            "བསྟན་བཅོས་ཤེས་པ་དེ་གནས་གང་གིས་བསྡུས་ན་",
            "ཏིང་ངེ་འཛིན་དང་གཟུངས་ཀྱིས་སྒོས་བསྡུས་ཏེ",
            "གནས་ལྔ་ལ་མཁས་པ་དེ་ཡང་",
            "ཁ་ཅིག་ཏིང་ངེ་འཛིན་གྱི་རང་བཞིན་ཡིན་ལ་",
            "ཏིང་ངེ་འཛིན་གྱིས་ཟིན་ཅིང་",
            "ཏིང་ངེ་འཛིན་དང་འབྲེལ་བ་ཡིན་པ་དང༌། ",
            "ཁ་ཅིག་གཟུངས་ཀྱི་རང་བཞིན་ཡིན་ལ་",
            ""
        ],
        [
            "གཟུངས་ཀྱིས་ཟིན་ཅིང་གཟུངས་དང་འབྲེལ་བའོ།།",
            "དེ་ལྟར་",
            "ཏིང་ངེ་འཛིན་དང་",
            "གཟུངས་ཀྱིས་བསྡུས་པའི་ཆ་ནས་",
            "དབྱེ་བ་གཉིས་སུའང་རུང་ངོ༌།།",
            "དེ་ལ་དཔའ་བར་འགྲོ་བ་ལ་སོགས་པའི་",
            "ཏིང་ངེ་འཛིན་ཐོབ་པའི་དབང་གིས་",
            "གང་ལ་མཉམ་པར་བཞག་ནས་",
            "གནས་ལྔ་རིག་པའི་",
            "བསྟན་བཅོས་ཐམས་ཅད་ཐོགས་པ་མེད་པར་",
            "མཁྱེན་པས་སེམས་ཅན་སྨིན་པར་བྱེད་པའོ།།",
            "གཟུངས་ཀྱི་རང་བཞིན་གྱིས་ནི་",
            "སྔར་ཚེ་རབས་ཤིན་ཏུ་མང་པོར་",
            "གནས་ལྔ་རིག་པའི་བསྟན་བཅོས་ཐོས་པ་ཐམས་ཅད་ཀྱི་",
            "ཚིག་དང་",
            "དོན་མི་བརྗེད་པར་འཛིན་པས་",
            "གནས་ལྔ་རིག་པས་བསྡུས་པས་",
            "གསུང་རབ་དམ་པའི་ཆོས་མཐའ་དག་འཛིན་པར་བྱེད་པའོ།།",
            "དེའི་ཕྱིར་ན་",
            "བྱང་ཆུབ་སེམས་དཔའ་བསྟན་བཅོས་ཤེས་པ་",
            "ཏིང་ངེ་འཛིན་ལ་བརྟེན་པས་",
            "སེམས་ཅན་རྣམས་ལ་རྫུ་འཕྲུལ་གྱི་ཆོ་འཕྲུལ་དང༌། ",
            "ཀུན་བརྗོད་པའི་ཆོ་འཕྲུལ་དང༌། ",
            "རྗེས་སུ་བསྟན་པའི་ཆོ་འཕྲུལ་གསུམ་དང་ལྡན་པས་",
            "ཡོངས་སུ་སྨིན་པར་བྱེད་པ་དང༌། ",
            "གཟུངས་ཀྱི་སྒོ་ནས་བརྡ་སྤྲོད་སོགས་ཡན་ལག་བཞི་དང༌། ",
            "གཙོ་བོ་ནང་རིག་པ་སྟེ་",
            "དམ་པའི་ཆོས་མཐའ་དག་འཇིག་རྟེན་དུ་ནམ་དུའང་",
            "མི་ནུབ་པར་འཛིན་པར་བྱེད་པ་ཡིན་ཏེ",
            ""
        ],
        [
            "དེ་གཉིས་ནི་བསྟན་བཅོས་ཤེས་པའི་བྱེད་ལས་སོ།། ",
            "ལྔ་པ་འཇིག་རྟེན་ཤེས་པ་ནི། ",
            "བརྟན་རྣམས་འཇིག་རྟེན་ཤེས་པ་ཉིད། །",
            " ལུས་དང་ངག་དང་ཡིད་དག་གིས། །",
            " བདེན་པ་ཤེས་པས་མཉམ་པ་མེད།། ",
            "དེ་ལས་གཞན་པ་དག་ལས་འཕགས།། ",
            "བརྟེན་རྣམས་རྟག་ཏུ་འཛུམ་པར་བྱེད།། ",
            "གསོང་པོ་དག་ཏུ་སྨྲ་བ་ཡིན།། ",
            "སེམས་ཅན་སྣོད་དུ་བྱ་བའི་ཕྱིར། །",
            " དམ་ཆོས་བསྒྲུབ་པར་བྱ་བའི་ཕྱིར། །",
            " གང་ཕྱིར་བདེན་པ་གཉིས་ཀྱིས་ནི། །",
            " འཇིག་རྟེན་རྣམས་རྟག་འབྱུང་བར་འདོད།།",
            ""
        ],
        [
            "གཉིས་ཀྱིས་ནུབ་འགྱུར་དེ་ཡི་ཕྱིར། །",
            " དེ་ཤེས་འཇིག་རྟེན་ཤེས་ཞེས་བྱ།། ",
            "དེ་དག་ཞི་བ་འཐོབ་བྱའི་ཕྱིར། །",
            " བློ་ལྡན་བདེན་པ་རྣམས་ལ་སྦྱོར།། ",
            "གང་གིས་བློ་ལྡན་བདེན་ཤེས་ཕྱིར། །",
            " འཇིག་རྟེན་ཤེས་ཞེས་ངེས་པར་བརྗོད།། ",
            "ཅེས་པས་བསྟན་།",
            "བརྟན་པ་བྱང་ཆུབ་སེམས་དཔའ་རྣམས་ཀྱིས་",
            "འཇིག་རྟེན་ཤེས་པ་ཉིད་ནི་ལུས་ཀྱི་ཚུལ་བཤད་པ་དང༌། ",
            "ངག་གི་ཚུལ་བཤད་པ་དང༌། ",
            "ཡིད་དག་གིས་བདེན་པ་བཞི་བཤད་པ་ནི་",
            "གཞན་འཇིག་རྟེན་པ་དང་",
            "ཉན་རང་དང་",
            "མཉམ་པའམ་མཚུངས་པ་མེད་པ་ཡིན་པའི་ཕྱིར། ",
            "བྱང་ཆུབ་སེམས་དཔའ་དེ་ལས་གཞན་པ་",
            "འཇིག་རྟེན་པ་དང་",
            "ཉན་རང་དག་ཁྱད་པར་འཕགས་པའོ།།",
            "གལ་ཏེ་",
            "གཞན་དག་འདི་སྙམ་དུ་འཇིག་རྟེན་གྱི་ཐ་སྙད་ཤེས་པ་",
            "ལུས་ངག་གི་ཚུལ་གཞན་དང་མཐུན་པར་བྱེད་པ་ཙམ་",
            "འཇིག་རྟེན་ཕལ་བ་ལའང་ཡོད་།",
            ""
        ],
        [
            "བདེན་བཞི་ཤེས་པ་ཉན་རང་ལའང་",
            "ཡོད་ན་བྱང་ཆུབ་སེམས་དཔས་འཇིག་རྟེན་ཤེས་པ་",
            "ཇི་ལྟར་ཁྱད་པར་དུ་འཕགས་ཤེ་།",
            "དེ་དག་གིས་དེ་ནི་སེམས་ཅན་གཞན་སྨིན་པར་བྱེད་པ་",
            "བྱང་ཆུབ་སེམས་དཔའི་དེ་ལྟ་བུ་མ་ཡིན་པས་",
            "ཁྱད་པར་ཤིན་ཏུ་ཆེའོ།།",
            "དེ་ལ་འཇིག་རྟེན་ཤེས་པ་ནི་རྣམ་པ་གསུམ་།",
            "འཇིག་རྟེན་གྱི་ཐ་སྙད་ཤེས་པ་དང༌། ",
            "འཇིག་རྟེན་འབྱུང་བ་ཤེས་པ་དང༌། ",
            "འཇིག་རྟེན་འགག་པ་ཤེས་པའོ།།",
            "འཇིག་རྟེན་གྱི་ཐ་སྙད་ཤེས་པ་ལ་ཡང་",
            "འཇིག་རྟེན་དང་མཐུན་པའི་ལུས་ཀྱི་ཐ་སྙད་དང་",
            "ངག་གི་ཐ་སྙད་ཀྱི་ཚུལ་ཤེས་པ་གཉིས་ཡོད་དོ།།",
            "དེ་ཉིད་གང་ཞེ་།",
            ""
        ],
        [
            "བརྟན་པ་བྱང་ཆུབ་སེམས་དཔའ་རྣམས་ནི་",
            "ལུས་ཀྱི་ཚུལ་ལུགས་ནི་རྟག་ཏུ་མཆོག་དམན་བར་མའི་གང་ཟག་སུ་ལ་ཡང་",
            "བཞིན་ཁྲོ་གཉེར་མེད་པར་འཛུམ་པའི་མདངས་ཀྱིས་",
            "དགའ་བར་བྱེད་ཅིང་གུས་ཤིང་དགའ་བའི་རྣམ་པ་སྟོན་པས་གཞན་མགུ་བར་བྱེད་པའོ།།",
            "ངག་གི་ཚིག་ཡིད་དུ་མི་འཐད་པ་མེད་པར་འཇམ་ཞིང་",
            "ཡིད་དུ་འོང་བས་ལེགས་པར་འོངས་སམ་",
            "ཞེས་སོགས་དྲང་ཞིང་འཇེབས་པ་གསོང་པོར་སྨྲ་བ་ཡིན་ནོ།།",
            "དེ་གཉིས་ཀྱི་དགོས་པ་ནི། ",
            "ལུས་ཀྱི་ཚུལ་གཞན་གྱི་ཡིད་དང་མཐུན་པར་བྱས་པས་",
            "སེམས་ཅན་རྣམས་བདེན་པ་ཤེས་པའི་",
            "སྣོད་དུ་རུང་བར་བྱ་བའི་ཕྱིར་དང༌། ",
            "ངག་གིས་དམ་པའི་ཆོས་བསྟན་པས་",
            "དམ་པའི་ཆོས་བསྒྲུབ་པར་བྱ་བའི་ཕྱིར་",
            "ལུས་ངག་གི་ཐ་སྙད་དེ་ལྟ་བུའི་ཚུལ་ལུགས་ཤེས་པར་བྱ་བ་ཡིན་ནོ།།",
            "ཡིད་ཀྱིས་ནི་འཇིག་རྟེན་འདི་དག་གང་ལས་བྱུང་བ་དང༌། ",
            "གང་གིས་ནུབ་པ་ཤེས་པ་ནི་",
            "འཇིག་རྟེན་ཤེས་པ་ཡིན་།",
            ""
        ],
        [
            "དེ་ནི་གང་གི་ཕྱིར་ཀུན་འབྱུང་བ་དང་",
            "སྡུག་བསྔལ་གྱི་བདེན་པ་གཉིས་ཀྱིས་ནི་",
            "སྣོད་དང་",
            "བཅུད་ཀྱི་འཇིག་རྟེན་པ་རྣམས་རྟག་ཏུ་འབྱུང་བར་འདོད་།",
            "རྒྱུ་ཀུན་འབྱུང་གི་བདེན་པས་",
            "འབྲས་བུ་སྡུག་བསྔལ་བདེན་པ་གྲུབ་པ་ལ་",
            "འཇིག་རྟེན་ཞེས་བརྗོད་པ་ཡིན་ནོ།།",
            "འགོག་པ་དང་",
            "ལམ་གྱི་བདེན་པ་གཉིས་ཀྱིས་",
            "འཇིག་རྟེན་ནུབ་པའམ་འགག་པར་འགྱུར་།",
            "ལམ་གྱིས་བདེན་པས་",
            "ཀུན་འབྱུང་སྤངས་པ་ན་",
            "འབྲས་བུ་སྡུག་བསྔལ་བདེན་པའི་",
            "རང་བཞིན་ཅན་གྱི་འཇིག་རྟེན་འགག་པའི་ཕྱིར། ",
            "གང་དུ་འགག་པའི་གནས་འགོག་བདེན་དང༌། ",
            "གང་གིས་འགོག་པར་བྱེད་པ་ལམ་བདེན་ཡིན་པ་དེའི་ཕྱིར། ",
            "དེ་ལྟར་ཤེས་པ་ལ་འཇིག་རྟེན་ཤེས་པ་ཞེས་བྱ་སྟེ",
            "འཇིག་རྟེན་འབྱུང་བ་ཤེས་པ་",
            "མ་དག་པའི་གཞན་དབང་དང༌། ",
            "ནུབ་པ་ཤེས་པ་དག་པའི་གཞན་དབང་ཤེས་པ་དང༌། ",
            "བདེན་རྣམ་བཅུ་དྲུག་གི་",
            "བདག་ཉིད་རྣམ་ཐར་སྒོ་གསུམ་ཤེས་པ་ནི་",
            "མཚན་ཉིད་གསུམ་ཀ་ཤེས་པ་ཡང་ཡིན་ནོ།།",
            "བདེན་པ་བཞི་པོ་དེ་དག་ལས་སྡུག་ཀུན་ཞི་བ་དང༌། ",
            "འགོག་ལམ་གཉིས་འཐོབ་པར་བྱ་བའི་ཕྱིར་",
            "བློ་ལྡན་བྱང་སེམས་རྣམས་བདེན་པ་བཞི་པོ་རྣམས་ལ་",
            "རང་གཞན་སྦྱོར་བ་ནི་འཇིག་རྟེན་ཤེས་པའི་ལས་སོ།།",
            ""
        ],
        [
            "རྒྱུ་མཚན་གང་གིས་ན་",
            "བློ་ལྡན་བྱང་སེམས་རྣམས་ཀྱིས་",
            "འཇིག་རྟེན་གྱི་ཐ་སྙད་ཤེས་པའི་བདེན་པ་དང་",
            "དོན་དམ་བདེན་བཞི་ཤེས་པའི་བདེན་པ་གཉིས་ཤེས་པའི་ཕྱིར་",
            "འཇིག་རྟེན་ཤེས་པ་ཞེས་མངོན་པར་བརྗོད་དེ",
            "སྡུག་བསྔལ་གསུམ་དང་ལྡན་པའི་",
            "འཇིག་རྟེན་ཁམས་ཀྱི་གནས་རིས་དང་",
            "ཚེ་ཚད་བདེ་སྡུག་དར་རྒུད་སོགས་ཇི་ལྟར་ཡིན་པ་དང༌། ",
            "འཇིག་རྟེན་དེ་དང་མཐུན་པའི་ཚུལ་",
            "ལུགས་ལུས་ངག་གི་ཐ་སྙད་སྐབས་འདིར་བསྟན་པས་",
            "མཚོན་ནས་འཇིག་རྟེན་གྱི་ཚུལ་ལུགས་རྣམ་པ་སྣ་ཚོགས་དང༌། ",
            "འཇིག་རྟེན་དེ་དག་གི་འབྱུང་བའི་རྒྱུ་ཀུན་འབྱུང་དང་བཅས་པ་",
            "ཤེས་པ་ནི་འཇིག་རྟེན་ཀུན་རྫོབ་ཀྱི་བདེན་པ་དང༌། ",
            "ལམ་དང་",
            "འགོག་པ་ཤེས་པ་ནི་",
            "དོན་དམ་པའི་བདེན་པ་སྟེ་",
            "བདེན་པ་དེ་གཉིས་ཀྱི་སྒོ་ནས་",
            "འཇིག་རྟེན་མ་ལུས་པ་ཤེས་པ་ཡིན་ནོ།།",
            "འགའ་ཞིག་བདེན་བཞི་ཤེས་པ་",
            "འཇིག་རྟེན་ཤེས་པ་མཚན་ཉིད་པ་ཡིན་།",
            "ལུས་ངག་གི་འཇིག་རྟེན་ཤེས་པ་ནི་",
            "རང་གི་འཇིག་རྟེན་ཤེས་པས་",
            "ཀུན་ནས་བསླངས་པའི་ཕྱིར་",
            "རྒྱུ་མིང་འབྲས་བུ་ལ་བཏགས་པའམ་ཡང་ན་",
            "གཞན་ལ་འཇིག་རྟེན་ཤེས་པ་བསྐྱེད་པའི་རྒྱུ་ལ་",
            "འབྲས་བུའི་མིང་གིས་བཏགས་པའོ་ཞེས་འཆད་ཀྱང༌། ",
            "འདི་འཇིག་རྟེན་ཤེས་པའི་སྐབས་ཡིན་པས་",
            "ལུས་ངག་གི་ཐ་སྙད་ཤེས་པའང་",
            "འཇིག་རྟེན་ཤེས་པ་མཚན་ཉིད་པར་འདོད་དུ་རུང་ངོ༌།། ",
            "དྲུག་པ་རྟོན་པ་བཞིའི་ཚུལ་གྱིས་",
            "བསམ་བྱུང་གི་ཤེས་རབ་རྣམ་པར་དག་པ་ནི། ",
            "གཙུག་ལག་བསྟན་པའི་ཆོས་དང་ནི། །",
            " དེ་དོན་དགོངས་པ་ཅན་དང་ནི། །",
            " ངེས་དོན་ཚད་མར་ལྡན་པ་དང༌། །",
            " དེ་ཡི་བརྗོད་མེད་ཐོབ་པའོ།། ",
            "སྤོང་དང་ཇི་སྐད་བཤད་པ་དང༌། །",
            " ལོག་པར་ཡང་དག་ཤེས་པ་དང༌། །",
            " བརྗོད་དང་བཅས་པར་འཐོབ་པ་དག །",
            " འདིར་ནི་དགག་པར་བསྟན་པ་ཡིན།།",
            ""
        ],
        [
            "མོས་དང་རྣམ་པར་དཔྱོད་པ་དང༌། །",
            " གཞན་ལས་ཇི་བཞིན་ཐོབ་པ་དང༌། །",
            " རྗོད་པ་མེད་པའི་ཡེ་ཤེས་ལས། །",
            " བརྟན་རྣམས་ཉམས་པར་མི་འགྱུར་རོ། །",
            " ཞེས་པས་བསྟན་ཏེ",
            "གང་ཟག་ལ་རྟོན་པ་དང་གསུང་རབ་ཀྱི་ཚིག་ལ་",
            "སྒྲ་ཇི་བཞིན་དུ་འཛིན་པ་སོགས་ཀྱི་",
            "ཉེས་པ་སྤངས་པའི་ཕྱིར་རྟོན་པ་བཞི་བསྟན་།",
            "སངས་རྒྱས་བཅོམ་ལྡན་འདས་ཀྱི་ཞལ་ནས་",
            "གཙུག་ལག་བསྟན་པའི་ཆོས་དེ་ལ་རྟོན་གྱི་གང་ཟག་སོ་སོའི་",
            "ངག་ཙམ་ལ་མི་རྟོན་པ་ནི་ཆོས་ལ་རྟོན་གྱི་",
            "གང་ཟག་ལ་མི་རྟོན་པ་དང་ནི། ",
            "གསུང་རབ་ཀྱི་ཆོས་དེ་ལ་ཡང་དོན་གཞན་ལ་དགོངས་ནས་",
            "ཕ་དང་མ་ནི་བསད་བྱ་ཞིང་",
            "ཞེས་སོགས་གསུངས་པ་ལྟར་",
            "དགོངས་པ་ཅན་རྣམས་སྒྲ་ཇི་བཞིན་པའི་དོན་དེར་མི་གཟུང་བར་",
            "དོན་ལ་རྟོན་གྱི་ཚིག་ལ་མི་རྟོན་པ་དང་ནི། ",
            "དོན་དེ་ལ་དྲང་དོན་དང་ངེས་དོན་གཉིས་ཡོད་པའི་",
            "ངེས་པའི་དོན་གང་ཞིག་མཐར་ཐུག་དཔྱོད་བྱེད་ཀྱི་",
            "ཚད་མར་ལྡན་པ་ལ་རྟོན་པ་ནི། ",
            "དཔེར་ན་གང་ཟག་དང་ཕུང་པོ་ལ་སོགས་པའི་",
            "ཆོས་ཡོད་པར་བསྟན་པ་དག་དྲང་དོན་དང༌། ",
            "དེའི་ངོ་བོ་ཉིད་མེད་པ་ངེས་པའི་དོན་།",
            "དེ་བཞིན་གཤེགས་པའི་མདོ་སྡེ་ཟབ་མོ་རྣམས་དང༌། ",
            "དེ་ཡི་དགོངས་པ་འབྱེད་པ་རྒྱལ་ཚབ་བྱམས་པ་དང༌། ",
            "རྒྱལ་བས་ལུང་བསྟན་པའི་ཀླུ་སྒྲུབ་དང་ཐོགས་མེད་ལྟ་བུའི་",
            "ཤིང་རྟ་ཆེན་པོ་དག་གིས་ཟབ་མོ་གཉིས་སུ་མེད་པ་",
            "བཤད་པ་བཞིན་དུ་དྲང་དོན་ལ་",
            "མི་རྟོན་ངེས་དོན་ལ་རྟོན་པ་དང༌། ",
            "ངེས་པའི་དོན་གྱི་མདོ་སྡེ་དེའི་ཡང་དོན་སྤྱི་ཙམ་ཡིད་རྟོག་བཅས་ཀྱི་",
            "ཡུལ་དུ་གྱུར་པ་དང་རྣམ་པར་ཤེས་པ་",
            "བརྒྱད་ཀྱི་ཡུལ་དུ་གྱུར་པའི་",
            "གཟུང་འཛིན་ཅན་གྱི་རྣམ་པ་ལ་མི་རྟོན་པར། ",
            "གཟུང་འཛིན་དང་བྲལ་བས་བརྗོད་དུ་མེད་པ་",
            "སོ་སོར་རང་གིས་རིག་པར་བྱ་བའི་",
            "དོན་རྣམ་པར་མི་རྟོག་པའི་",
            "ཡེ་ཤེས་ཐོབ་པའི་སྤྱོད་ཡུལ་ལ་རྟོན་པ་ནི། ",
            "རྣམ་ཤེས་ལ་མི་རྟོན་ཡེ་ཤེས་ལ་རྟོན་པའོ།།",
            ""
        ],
        [
            "ཡང་བློ་གྲོས་མི་ཟད་པའི་མདོ་ལས། ",
            "གང་ཟག་དང་",
            "ཆོས་གཉིས་ཀ་",
            "རང་བཞིན་ཡོད་པར་ལྟ་བ་གང་ཟག་ལ་རྟོན་པ། ",
            "དེ་གཉིས་",
            "རང་བཞིན་མེད་པར་རྟོགས་པ་ཆོས་ཉིད་ལ་རྟོན་པ་དང༌། ",
            "དེ་བཞིན་དུ་ཚིག་ནི་འཇིག་རྟེན་པའི་ཆོས་དང༌། ",
            "དོན་ནི་འཇིག་རྟེན་ལས་འདས་པའི་ཆོས་ཞེས་དང༌། ",
            "ཡང་ན་ཀུན་རྫོབ་ཀྱི་ཆོས་རྣམས་ནི་ཚིག་གམ་ཆོས། ",
            "དོན་དམ་པའི་ཆོས་ཐམས་ཅན་ནི་དོན་ཞེས་བྱའོ།།",
            "དེ་བཞིན་དུ་མདོ་གང་ལམ་ལ་འཇུག་པར་བསྟན་པ་དེ་ནི་",
            "དྲང་དོན་གྱི་མདོ་སྡེ་དང༌། ",
            "འབྲས་བུ་ལ་འཇུག་པར་བསྟན་པ་ངེས་དོན་ཀྱི་མདོ་སྡེ་དང༌། ",
            "ཡང་ན་ཀུན་རྫོབ་བསྟན་པ་དྲང་དོན་གྱི་མདོ་དང༌། ",
            "དོན་དམ་བསྟན་པ་ངེས་དོན་གྱི་མདོ་སྡེའོ།།",
            "རྣམ་པར་ཤེས་པ་གང་ཞེ་།",
            "འདོད་ཁམས་པའི་སེམས་ཅན་གྱི་རྣམ་ཤེས་ནི་",
            "གཟུགས་ཀྱི་ཕུང་པོ་ལ་བརྟེན་པ་དང༌། ",
            "དེ་བཞིན་གཟུགས་ཁམས་པའི་རྣམ་ཤེས་ཚོར་ཕུང་དང༌། ",
            "གཟུགས་མེད་འོག་མ་གསུམ་གྱི་རྣམ་ཤེས་འདུ་ཤེས་དང༌། ",
            "སྲིད་རྩེ་བའི་རྣམ་ཤེས་འདུ་བྱེད་ཕུང་པོ་ལ་བརྟེན་པ་།",
            "དེ་ལྟར་རྣམ་པར་ཤེས་པ་གནས་པ་",
            "གཟུགས་ལ་སོགས་པ་བཞིར་ཉེ་བར་འགྲོ་ཞིང་",
            "གནས་པ་ནི་རྣམ་པར་ཤེས་པ་དང༌། ",
            "ཕུང་པོ་བཞི་ལ་གནས་པའི་",
            "རྣམ་པར་ཤེས་པ་དེ་དག་ཀུན་སྟོང་པ་ཉིད་དུ་ཤེས་ནས་",
            ""
        ],
        [
            "རྣམ་པར་ཤེས་པ་ཉིད་དུ་མི་རྟོག་པ་ཡེ་ཤེས་སུ་གསུངས་སོ།།",
            "རྟོན་པ་བཞི་བསྟན་པའི་དགོས་པ་ནི། ",
            "གང་ཟག་ཁ་ཅིག་རང་གི་ཞེ་འདོད་དང་བསྟུན་ཏེ་",
            "འདི་ནི་སངས་རྒྱས་ཀྱི་བཀའ་མ་ཡིན་ལ་",
            "ཡང་དག་པའི་ཆོས་མ་ཡིན་ནོ་",
            "ཞེས་ཡང་དག་པ་ཞལ་ནས་གསུངས་པའི་ཆོས་ཀྱང་",
            "སྤོང་བའམ་སྨོད་པ་སྤང་བའི་ཕྱིར་རྟོན་པ་དང་པོ་དང༌། ",
            "ཕ་དང་མ་བསད་པ་སོགས་ཀྱི་ཚེ་",
            "ཇི་སྐད་བཤད་པ་ལྟར་འཛིན་པ་སྤང་ཕྱིར་གཉིས་པ་དང༌། ",
            "སངས་རྒྱས་ཀྱིས་སོ་སོ་སྐྱེ་བོའི་གང་ཟག་དང་",
            "དེ་བཞིན་དགྲ་བཅོམ་དང་རང་རྒྱལ་གྱི་གང་ཟག་ཞེས་དང༌། ",
            "གང་ཟག་གཅིག་འཇིག་རྟེན་དུ་བྱུང་ན་",
            "འཇིག་རྟེན་ཀུན་ལ་ཕན་པ་དང་བདེ་བར་འགྱུར་ཏེ",
            "གང་ཞེ་ན་དེ་བཞིན་གཤེགས་པའོ་",
            "ཞེས་གསུངས་པ་དྲང་དོན་ཀུན་རྫོབ་ཀྱི་ངོས་ནས་",
            "དེ་ལྟར་གསུངས་པ་",
            "མ་ཤེས་པར་གང་ཟག་ནི་རྫས་སུ་ཡོད་དེ་",
            "ཞེས་ལོག་པར་གྱུར་པ་ལྟ་བུ་དྲང་དོན་ལ་",
            "ཡང་དག་པའི་དོན་དུ་བཟུང་བ་དགག་པའི་ཕྱིར་གསུམ་པ་དང༌། ",
            "ཟབ་མོ་གཉིས་སུ་མེད་པའི་དོན་སོ་སོར་",
            "རང་རིག་པའི་ཡེ་ཤེས་ཀྱི་སྤྱོད་ཡུལ་ནི་བརྗོད་དུ་མེད་པ་ཡིན་ན་",
            ""
        ],
        [
            "ཡང་གཟུང་འཛིན་གྱི་བག་ཆགས་སྣ་ཚོགས་པས་",
            "བསླད་པའི་རྣམ་པར་ཤེས་པའི་སྤྱོད་ཡུལ་དུ་གྱུར་པའི་",
            "བརྗོད་པ་དང་བཅས་པར་འཛིན་པ་ཐ་བ་དག་ཏུ་གྱུར་པ་",
            "དགག་པའི་ཕྱིར་རྟོན་པ་བཞི་པའོ།།",
            "དེ་ལྟར་",
            "སོ་སོར་རྟོན་པ་བཞི་བཤད་པའི་སྐབས་འདིར་ནི་",
            "ཕྱི་ཅི་ལོག་ཏུ་རྟོན་པ་བཞི་དགག་པར་བསྟན་པ་ཡིན་ནོ།།",
            "རྟོན་པ་བཞིའི་བྱེད་ལས་སམ་ཡོན་ཏན་ནི། ",
            "རྟོན་པ་དང་པོ་དང་ལྡན་ན་",
            "གསུང་རབ་ཀྱི་ཆོས་ལ་མོས་པ་ལས་ཉམས་པར་མི་འགྱུར་བ་དང༌། ",
            "དེ་བཞིན་དུ་གཉིས་པས་",
            "ཚིག་གི་དོན་ལ་རྣམ་པར་དཔྱོད་པ་ལས་",
            "ཉམས་པར་མི་འགྱུར་བ་དང༌། ",
            "གསུམ་པས་དྲང་དོན་གྱི་མདོ་སྡེ་ལས་གཞན་དུ་གྱུར་པ་",
            "ངེས་པའི་དོན་གྱི་མདོ་སྡེ་ལས་",
            "ཇི་བཞིན་བསྟན་པ་དགེ་བའི་བཤེས་གཉེན་གཞན་ལས་",
            "ཐོས་པ་ལས་ཉམས་པར་མི་འགྱུར་བ་དང༌། ",
            "བཞི་པས་རྣམ་པར་རྟོག་པའི་ཡུལ་ལས་འདས་བརྗོད་པ་",
            "མེད་པའི་ཡེ་ཤེས་ལས་",
            "བརྟན་པ་བྱང་ཆུབ་སེམས་དཔའ་རྣམས་ནམ་ཡང་",
            "ཉམས་པར་མི་འགྱུར་རོ། །",
            " བདུན་པ་ཡང་དག་རིག་པ་བཞིའི་ཚུལ་གྱིས་",
            "བསམ་བྱུང་གི་ཤེས་རབ་རྣམ་པར་དག་པ་ནི། ",
            "རྣམ་གྲངས་དང་ནི་མཚན་ཉིད་དང༌། །",
            " ཚིག་དང་ཡེ་ཤེས་ཤེས་པའི་ཕྱིར། །",
            " བྱང་ཆུབ་སེམས་དཔའི་ཡང་དག་རིག། ",
            "བཞི་པོ་མཚུངས་པ་མེད་པར་འདོད།། ",
            "བསྟན་པ་ལ་ནི་རབ་བརྩོན་པའི། །",
            " གང་ཞིག་གང་གིས་སྟོན་པ་ནི། །",
            " ཆོས་དང་དོན་ནི་གཉིས་པོ་དག །",
            " ཚིག་དང་ཤེས་པ་ཁོ་ནས་སྟོན།།",
            ""
        ],
        [
            "ཆོས་ནི་བསྟན་དང་བཤད་ཕྱིར་དང༌། །",
            " རྣམ་པ་ཀུན་ཏུ་གཉིས་ཐོབ་ཕྱིར། །",
            " རྒོལ་བ་རྣམས་ཀྱི་ལན་འདེབས་ཕྱིར། །",
            " སོ་སོ་ཡང་དག་རིག་པ་བཞི། །",
            " མཉམ་ཉིད་སོ་སོ་རང་རིག་ནས།། ",
            "ཕྱིས་ནི་རབ་ཏུ་ཤེས་པ་ཡིན།། ",
            "ཐེ་ཚོམ་ཐམས་ཅད་གཅོད་བྱེད་པ། །",
            " སོ་སོ་ཡང་དག་རིག་པར་བརྗོད།། ",
            "ཅེས་པས་བསྟན་།",
            "ཆོས་སོ་སོ་ཡང་དག་པར་རིག་པ་ནི། ",
            "དགེ་མི་དགེ་ཟག་བཅས་ཟག་མེད་སོགས་",
            "ཆོས་ཀྱི་རྣམ་གྲངས་དུ་མ་ཡོད་པ་དང༌། ",
            "ཆོས་ཀྱི་བྱེ་བྲག་གཅིག་ལའང་མིང་གི་རྣམ་གྲངས་དུ་མ་ཡོད་པ། ",
            "མ་རིག་པ་ལ་ཡང་མིང་གཞན་གཏི་མུག་དང༌། ",
            "རྨོངས་པ་དང༌། ",
            "མི་ཤེས་པ་དང༌། ",
            "མུན་པ་དང་མུན་ནག་ཅེས་པ་ལྟ་བུ་དང༌། ",
            "ཡེ་ཤེས་ལ་ཡེ་ཤེས་དང༌། ",
            "ཤེས་རབ་དང༌། ",
            "རིག་པ་དང༌། ",
            "བློ་གྲོས་དང་སྣང་བ་སོགས་སུ་བཏགས་པ་ལྟ་བུ། ",
            "མིང་དང་ཆོས་ཀྱི་རྣམ་གྲངས་ཤེས་པ་དང་ནི། ",
            "མིང་དེ་དག་གི་དོན་གང་ཡིན་པ་རང་དང་",
            "སྤྱིའི་མཚན་ཉིད་ཕྱིན་ཅི་མ་ལོག་པར་ཤེས་པ་",
            "དོན་སོ་སོར་ཡང་དག་པར་རིག་པ་དང༌། ",
            "མིང་དེ་ཡང་ཡུལ་གཅིག་གི་སྐད་ཙམ་གྱིས་མ་ཡིན་པར་",
            "ཡུལ་སོ་སོའི་ངེས་པའི་ཚིག་ལྷ་དང་",
            "ཀླུ་དང་མི་དང་དྲི་ཟ་དང་ལྷ་མ་ཡིན་གྱི་སྐད་ཀྱི་བྱེ་བྲག་གིས་ཡི་གེ་འདུས་པ་ལས་མིང༌། ",
            "མིང་འདུས་པ་ལས་ཚིག ",
            "ཚིག་དེ་ལ་དོན་གྱི་འཇུག་པ་གསལ་ཕྱིར་",
            "ཕྲད་ཀྱི་རྐྱེན་ཇི་ལྟར་སྦྱོར་བའི་མཚན་ཉིད་ཕྱིན་ཅི་མ་ལོག་པར་ཤེས་པ་ནི་",
            "ངེས་པའི་ཚིག་སོ་སོར་ཡང་དག་པར་རིག་པའོ།།",
            "སྤོབས་པ་སོ་སོ་ཡང་དག་པར་རིག་པ་ནི་",
            "གང་དྲིས་པ་ཐམས་ཅད་ཐོགས་པ་མེད་པར་ལུང་སྟོན་པ་དང༌། ",
            "རྒོལ་བ་ཐམས་ཅད་ལ་ལན་ཐེབས་པ་དང༌། ",
            "ཆོས་གཅིག་གི་དོན་ལས་བརྩམས་ཏེ་",
            ""
        ],
        [
            "བསྐལ་པའི་བར་དུ་བཤད་ཀྱང་",
            "ཟད་པར་མི་འགྱུར་བའི་ཡེ་ཤེས་ཐོབ་པའོ།།",
            "དེ་ལྟར་",
            "སོ་སོ་ཡང་དག་པ་རིག་པ་བཞི་པོ་",
            "ཇི་ལྟ་བ་བཞིན་ཤེས་པའི་ཕྱིར་ན་",
            "བྱང་ཆུབ་སེམས་དཔའི་སོ་སོ་ཡང་དག་པའི་རིག་པ་བཞི་པོ་",
            "ཉན་རང་དང་མཚུངས་པ་མེད་པར་འདོད་དོ།།",
            "ཚིགས་བཅད་གཅིག་པོ་འདིས་",
            "ཡང་དག་རིག་པ་བཞིའི་མཚན་ཉིད་བསྟན་ཏོ།།",
            "དེ་བཞིའི་གྲངས་ངེས་ནི། ",
            "བསྟན་པ་ལ་ནི་སོགས་ཚིགས་བཅད་གཉིས་ཀྱིས་།",
            "བྱང་ཆུབ་སེམས་དཔའ་གཞན་ལ་",
            "ཆོས་བསྟན་པ་ལ་ནི་རབ་ཏུ་བརྩོན་པའི་ཚེ་།",
            "གང་ཞིག་བསྟན་པར་བྱ་བ་དང༌། ",
            "གང་གིས་སྟོན་པར་བྱེད་པ་ནི། ",
            "འདི་ལྟར་ཆོས་དང་",
            "དོན་ནི་གཉིས་པོ་དག་གང་ཞིག་བསྟན་པར་བྱ་བ་ཡིན་།",
            ""
        ],
        [
            "གང་གིས་སྟོན་པར་བྱེད་པ་ནི་",
            "ངེས་པའི་ཚིག་དང་ཤེས་པ་ཡི་",
            "རང་བཞིན་སྤོབས་པ་གཉིས་པོ་ཁོ་ནས་སྟོན་ནོ།།",
            "དེ་ལ་ཡང་ཆོས་ནི་མིང་གིས་བསྟན་པ་དང༌། ",
            "དེའི་དོན་ནི་འདི་དང་འདིའོ་",
            "ཞེས་བཤད་པའི་ཕྱིར་དང་ཞེས་སམ། ",
            "བློ་བརྟན་འགྲེལ་ཆེན་ལྟར་།",
            "ཆོས་གང་ཞིག་མདོར་བསྡུས་ཏེ་",
            "བསྟན་པ་ནི་དོན་སོ་སོར་ཡང་དག་རིག་པ་དང༌། ",
            "དེའི་འོག་ཏུ་དེ་ཉིད་ཞིབ་ཏུ་ཕྱེ་སྟེ་",
            "བཤད་པ་ནི་ཆོས་སོ་སོ་ཡང་དག་པར་རིག་པའོ་ཞེས་སུ་།",
            "ངེས་ཚིག་སོ་སོ་ཡང་དག་རིག་པས་ནི་",
            "རྣམ་པ་ཀུན་ཏུ་ཆོས་དང་དོན་གཉིས་ཀ་ཤེས་པ་འཐོབ་པར་བྱེད་པའི་ཕྱིར་།",
            "ཡུལ་སོ་སོའི་སྐད་གང་གིས་བརྡ་འཕྲོད་པར་འགྱུར་བའི་",
            "སྐད་དེ་དང་དེའི་སྒོ་ནས་མི་དང་དོན་གཉིས་ཀ་ཁོང་དུ་ཆུད་པར་བྱེད་པའི་ཕྱིར་རོ། །",
            "སྤོབས་པས་ནི་རྒོལ་བ་རྣམས་ཀྱི་ཞེ་འདོད་དྲིས་ཤིང་",
            "འཐད་མི་འཐད་ཀྱི་དོན་དུ་བརྩད་པ་ལ་ལན་འདེབས་པའི་ཕྱིར་",
            "སོ་སོ་ཡང་དག་རིག་པ་བཞི་རུ་",
            "གྲངས་ངེས་ཀྱི་ལྔ་དང་གསུམ་ལྟ་བུ་ཡོད་པ་མ་ཡིན་ནོ།།",
            ""
        ],
        [
            "རྒྱུ་ནི་མཉམ་བཞག་ཏུ་",
            "ཆོས་ཐམས་ཅད་མཉམ་པ་ཉིད་",
            "སོ་སོ་རང་གིས་རིག་པ་ལ་མཉམ་པར་བཞག་ནས་",
            "དེའི་ཕྱིས་སམ་རྗེས་ལས་ཐོབ་པའི་",
            "ཡེ་ཤེས་ཀྱིས་ནི་",
            "ཆོས་ལ་སོགས་པ་དེ་བཞི་པོ་རབ་ཏུ་ཤེས་པ་ཡིན་ནོ།།",
            "ཡང་ནི་ཚིག་རྐང་འདི་གཉིས་",
            "ཡང་དག་རིག་བཞིའི་ངེས་ཚིག་ཏུ་བཤད་།",
            "པྲ་ཏི་ས་བིདྱ་ཞེས་པ་",
            "པྲ་ཏི་ནི་སོ་སོ་ཞེས་བྱ་སྟེ་",
            "རྣམ་པར་མི་རྟོག་པའི་ཡེ་ཤེས་སོ་སོ་རང་རིག་པ་ལ་བྱའོ།།",
            "ས་ནི་ཡང་དག་པའམ་མཉམ་པ་ཉིད་ལ་བྱ་སྟེ་དེ་བཞིན་ཉིད་དོ།།",
            "བི་ཏ་ནི་ཤེས་པ་།",
            ""
        ],
        [
            "མི་རྟོག་ཡེ་ཤེས་དེ་མངོན་སུམ་བྱས་པའི་",
            "རྗེས་ཐོབ་དག་པ་འཇིག་རྟེན་པའི་",
            "ཡེ་ཤེས་ཀྱིས་ཆོས་དང་དོན་ལ་སོགས་པ་གཞན་ལ་",
            "བསྟན་ནས་གོ་ཞིང་ཤེས་པར་བྱེད་པ་ཡིན་པས་སོ།།",
            "ཡང་དག་རིག་བཞིའི་བྱེད་ལས་ནི་",
            "ཕུང་ཁམས་སྐྱེ་མཆེད་སོགས་རྒྱ་ཆེ་བ་དང་",
            "སྟོང་པ་ཉིད་སོགས་ཟབ་མོའི་དོན་མཐའ་དག་གི་མཚན་ཉིད་ལ་",
            "ཐེ་ཚོམ་ཐམས་ཅད་གཅོད་པར་བྱེད་པ་ཡིན་པའི་ཕྱིར་",
            "སོ་སོ་ཡང་དག་རིག་པ་ཞེས་སུ་རྣམ་པར་བརྗོད་དོ།། ",
            "བརྒྱད་པ་དེ་དང་ལྡན་པས་",
            "ཚོགས་གཉིས་བསག་པ་ལ་འབད་པར་བྱ་བ་ནི། ",
            "བྱང་ཆུབ་སེམས་དཔའ་རྣམས་ཀྱི་ཚོགས། །",
            " བསོད་ནམས་ཡེ་ཤེས་མཚུངས་པ་མེད།། ",
            "གཅིག་གིས་འཁོར་བར་མངོན་མཐོ་བྱེད།། ",
            "གཞན་གྱིས་ཉོན་མོངས་མེད་པར་འཁོར། །",
            " སྦྱིན་དང་ཚུལ་ཁྲིམས་བསོད་ནམས་ཀྱི། །",
            " ཚོགས་ཡིན་ཤེས་རབ་ཡེ་ཤེས་ཀྱི། །",
            " གསུམ་པོ་གཞན་ནི་གཉིས་ཀའི་སྟེ།། ",
            "ལྔ་ཆར་ཡང་ནི་ཡེ་ཤེས་ཚོགས། །",
            " རྒྱུན་དུ་སྒོམ་པ་ཐོབ་ནས་ནི། །",
            " དགེ་ལ་ཡང་དང་ཡང་དུ་སྒྲུབ།།",
            ""
        ],
        [
            "བརྟན་པའི་ཚོགས་གང་ཡིན་པ་དེ།། ",
            "དོན་ཀུན་སྒྲུབ་པར་བྱེད་པ་ཡིན།། ",
            "འཇུག་དང་མཚན་མ་མེད་པ་དང༌། །",
            " ལྷུན་གྱིས་གྲུབ་པར་བྱ་བ་དང༌། །",
            " དབང་བསྐུར་མཐར་ཐུག་བྱ་བའི་ཕྱིར། །",
            " བརྟན་རྣམས་ཚོགས་ནི་སྒྲུབ་པར་བྱེད།། ",
            "ཅེས་པས་བསྟན་།",
            "བྱང་ཆུབ་སེམས་དཔའ་རྣམས་ཀྱི་བསོད་ནམས་དང་",
            "ཡེ་ཤེས་ཀྱི་ཚོགས་གཉིས་ནི། ",
            "ཉན་རང་དང་མཚུངས་པ་མེད་པ་ཡིན་ཏེ་",
            "དཀོན་མཆོག་བརྩེགས་པའི་མདོ་ལས། ",
            "བྱང་ཆུབ་སེམས་དཔའ་རྣམས་ཀྱི་ཡེ་ཤེས་ཀྱི་ཚོགས་ནི་",
            "ཕྱོགས་བཅུའི་ནམ་མཁའ་ལྟ་བུར་བལྟའོ།།",
            ""
        ],
        [
            "ཉན་ཐོས་རྣམས་ཀྱི་ཡེ་ཤེས་ཀྱི་ཚོགས་ནི་",
            "ཡུངས་འབྲུ་སྲིན་བུས་ཟོས་པའི་ནང་གི་",
            "ནམ་མཁའི་ཁྱོན་ཙམ་དུ་བལྟའོ།།",
            "བྱང་ཆུབ་སེམས་དཔའི་བསོད་ནམས་ཀྱི་",
            "ཚོགས་ཕྱོགས་བཞིའི་རྒྱ་མཚོའི་ཆུ་ལྟ་བུར་བལྟའོ།།",
            "ཉན་ཐོས་ཀྱི་བསོད་ནམས་ཀྱི་ཚོགས་ནི་",
            "བའི་རྨིག་རྗེས་ཀྱི་ཆུ་ལྟ་བུར་བལྟའོ་",
            "ཞེས་གསུངས་པ་བཞིན་ནོ།།",
            "ཚོགས་གཉིས་པོ་དེའི་མཐུས་བྱང་ཆུབ་སེམས་དཔའ་རྣམས་",
            "འཁོར་བར་སྐྱེ་བ་ཡོངས་སུ་འཛིན་པའི་ཚེ་།",
            "གཅིག་གིས་ཞེས་པ་བསོད་ནམས་ཀྱི་ཚོགས་ཀྱིས་",
            "འཁོར་བར་མངོན་པར་མཐོ་བ་ཁྱད་དུ་འཕགས་པ་བརྒྱ་བྱིན་དང་",
            "ཚངས་པ་འཁོར་ལོས་སྒྱུར་བའི་རྒྱལ་པོ་སོགས་ཀྱི་",
            "འབྱོར་པ་ཕུན་སུམ་ཚོགས་པ་འཐོབ་པར་བྱེད་དོ།།",
            "གཞན་གྱིས་ཞེས་པ་ཡེ་ཤེས་ཀྱི་ཚོགས་ཀྱིས་འཁོར་བར་གནས་པ་ན་ཡང་",
            "འཁོར་བའི་ཉེས་པ་ལས་དང་ཉོན་མོངས་པས་",
            "གོས་པ་མེད་པར་འཁོར་བར་འཇུག་།",
            ""
        ],
        [
            "ཚོགས་གཉིས་གང་ཞེ་།",
            "ཚོགས་གཉིས་ཀྱིས་",
            "ཕར་ཕྱིན་དྲུག་བསྡུས་ཤིང་",
            "ཕར་ཕྱིན་དྲུག་གིས་ཀྱང་དེ་གཉིས་བསྡུས་།",
            "ལོངས་སྤྱོད་ཕུན་སུམ་ཚོགས་པར་བྱེད་པ་སྦྱིན་པ་དང༌། ",
            "ལྷ་དང་",
            "མིའི་ལུས་རྟེན་ཕུན་སུམ་ཚོགས་པ་འཐོབ་པར་བྱེད་པ་",
            "ཚུལ་ཁྲིམས་དང་གཉིས་ནི་",
            "བསོད་ནམས་ཀྱི་ཚོགས་ཡིན་།",
            "མཐའ་མ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་",
            "ཡེ་ཤེས་ཀྱི་ཚོགས་ཡིན་།",
            "ཆོས་ཐམས་ཅད་སྟོང་པ་ཉིད་དུ་རྟོགས་པ་དང་",
            "ཉོན་མོངས་པས་མི་གོས་པའི་ཕྱིར་རོ། །",
            "གཞན་བཟོད་པ་དང༌། ",
            "བརྩོན་འགྲུས། ",
            "བསམ་གཏན་གསུམ་ནི་",
            "བསོད་ནམས་ཡེ་ཤེས་གཉིས་ཀའི་ཆར་གཏོགས་པ་།",
            "གནོད་པ་ལ་ཅི་མི་སྙམ་པ་དང༌། ",
            "སྡུག་བསྔལ་དང་",
            "དུ་ལེན་པའི་བཟོད་པ་གཉིས་ནི་བསོད་ནམས་ཀྱི་ཚོགས་དང༌། ",
            "ཆོས་ལ་ངེས་པར་རྟོག་པའི་བཟོད་པ་ཡེ་ཤེས་ཀྱི་ཚོགས་སུ་བསྡུའོ།།",
            ""
        ],
        [
            "བརྩོན་འགྲུས་ལའང་སེམས་ཅན་གཞན་གྱི་",
            "ཞིང་རྨོ་དང་ཚོང་སོགས་བྱ་བའི་གྲོགས་བྱེད་པའི་བརྩོན་འགྲུས། ",
            "བསོད་ནམས་དང་དགེ་བའི་བཤེས་གཉེན་ལ་བསྟེན་པ་དང་",
            "དམ་པའི་ཆོས་ཉན་སེམས་བསྒོམ་པ་ལ་སོགས་པ་བྱེད་པའི་",
            "བརྩོན་འགྲུས་ནི་ཡེ་ཤེས་ཀྱི་ཚོགས་སུ་བསྡུའོ།།",
            "བསམ་གཏན་ལ་ཡང་འཇིག་རྟེན་པའི་",
            "བསམ་གཟུགས་དང་ཟག་པ་མེད་པའི་",
            "བསམ་གཏན་གྱིས་སེམས་ཅན་གྱི་དོན་བྱ་བ་ལ་ཞུགས་པ་ནི་",
            "བསོད་ནམས་ཀྱི་ཚོགས་དང༌། ",
            "བསམ་གཏན་ལ་བསྟེན་ནས་",
            "རྣམ་པར་མི་རྟོག་པའི་ཏིང་ངེ་འཛིན་བསྒོམ་པ་ནི་",
            "ཡེ་ཤེས་ཀྱི་ཚོགས་སུ་བསྡུའོ།།",
            "སྦྱིན་པ་ལ་སོགས་དེ་ལྔ་ཆར་ཡང་ནི་",
            "ཐམས་ཅད་མཁྱེན་པའི་ཡེ་ཤེས་འཐོབ་པར་བྱ་བའི་ཕྱིར་",
            "ཡོངས་སུ་བསྔོས་པ་དང༌། ",
            "འཁོར་གསུམ་མི་དམིགས་པའི་ཤེས་རབ་ཀྱིས་ཟིན་ན་",
            "ཀུན་ཀྱང་ཡེ་ཤེས་ཀྱི་ཚོགས་སུ་འགྱུར་རོ། །",
            "གཞན་ཡང་སྡིག་པ་བཤག་པ་དང༌། ",
            "བསོད་ནམས་ལ་རྗེས་སུ་ཡི་རངས་པ་དང༌། ",
            "ཆོས་ཀྱི་འཁོར་ལོ་བསྐོར་བར་གསོལ་པ་གདབ་པའང་",
            "བསོད་ནམས་ཀྱི་ཚོགས་དང༌། ",
            "སྦྱིན་པ་དང་ཚུལ་ཁྲིམས་དང་བསྒོམ་པའི་",
            "བསོད་ནམས་བྱ་བའི་དངོས་པོ་གསུམ་ལ་སོགས་པའང་",
            "བསོད་ནམས་ཀྱི་ཚོགས་སུ་གཏོགས་སོ།།",
            "རྒྱུ་དང་རྐྱེན་གང་གིས་ཡེ་ཤེས་རྟོགས་པར་འགྱུར་བ་",
            "དགེ་བའི་བཤེས་གཉེན་བསྟེན་པ་དང༌། ",
            "འགྲོགས་པ་དང་བསྙེན་བཀུར་བྱེད་པ་དང་",
            "ཆོས་ཉན་སོགས་ཡེ་ཤེས་ཀྱི་ཚོགས་སུ་བསྡུའོ།།",
            ""
        ],
        [
            "ཚོགས་ཀྱི་ངེས་ཚིག་ནི་",
            "དུས་རྒྱུན་དུ་བསྒོམ་པ་ཐོབ་ནས་ནི་",
            "དགེ་བ་ལ་ཡང་དང་ཡང་དུ་སྒྲུབ་པར་བྱེད་པ་།",
            "ས་བྷཱ་ར་ཞེས་པའི་ས་ནི་",
            "སཊྀ་ཏའི་སྒྲ་ལས་རྒྱུན་དུ་ཞེས་དང༌། ",
            "བྷ་ནི་བྷ་བེ་ན་ཞེས་པ་སྒོམ་པའི་དོན་དང༌། ",
            "ར་ནི་ཨཱ་ཧ་ར་ཞེས་ཀུན་ཏུ་སྒྲུབ་པའི་དོན་།",
            "སྦྱིན་སོགས་ཕར་ཕྱིན་དྲུག་གི་དགེ་བ་",
            "ཡང་ནས་ཡང་དུ་སྒོམ་པས་",
            "སངས་རྒྱས་ཀྱི་སྐུ་གསུམ་སྒྲུབ་པར་བྱེད་པ་ལ་ཚོགས་ཞེས་བྱའོ།།",
            "བྱང་ཆུབ་སེམས་དཔའ་བརྟན་པའི་ཚོགས་གཉིས་གང་ཡིན་པ་དེ་ནི་",
            "རང་དང་",
            "གཞན་གྱི་དོན་ཀུན་སྒྲུབ་པར་བྱེད་པ་ཡིན་པ་ནི་",
            "བྱེད་ལས་སོ།།",
            "ཚོགས་ཀྱི་དབྱེ་བ་ནི་",
            "སོ་སོའི་སྐྱེ་བོའི་དུས་ནས་",
            "འཇིག་རྟེན་ཆོས་མཆོག་མན་ཆད་ཀྱི་",
            "མོས་སྤྱོད་ཀྱི་སའི་ཚོགས་གསོག་པ་ནི་",
            "ས་དང་པོ་ལ་འཇུག་ཅིང་",
            "དེ་འཐོབ་པའི་ཕྱིར་བསགས་པ་དང༌། ",
            "ས་གཉིས་པ་ནས་",
            "དྲུག་པའི་བར་གྱི་ཚོགས་བསགས་པ་ནི། ",
            "ས་བདུན་པ་མཚན་མ་མེད་པ་ལ་འཇུག་ཅིང་དེ་འཐོབ་པའི་ཕྱིར་།",
            "ས་བདུན་པ་ཐོབ་པའི་ཚེ་",
            "མདོ་ལ་སོགས་པའི་ཆོས་རྣམ་པ་སྣ་ཚོགས་ལ་",
            "དོན་ཐ་དད་པར་ཡིད་ལ་མི་བྱེད་ཅིང་",
            "མི་རྟོག་པས་ན་མཚན་མ་མེད་པ་ཞེས་བྱའོ།།",
            ""
        ],
        [
            "ས་བདུན་པའི་བསོད་ནམས་དང་ཡེ་ཤེས་ཀྱི་ཚོགས་ནི། ",
            "ས་བརྒྱད་པ་དང་དགུ་པར་",
            "ཚོགས་གཉིས་ལྷུན་གྱིས་འགྲུབ་པར་བྱ་བ་ཉིད་ཀྱི་ཕྱིར་དང༌། ",
            "ས་བརྒྱད་པ་དང་དགུ་པར་ཚོགས་གཉིས་བསགས་པ་ནི་",
            "སངས་རྒྱས་རྣམས་ཀྱིས་ཆོས་ཀྱི་རྒྱལ་ཚབ་ཏུ་",
            "དབང་བསྐུར་བའི་ས་བཅུ་པ་འཐོབ་པའི་ཕྱིར་དང༌། ",
            "ས་བཅུ་པར་ཚོགས་གཉིས་བསགས་པ་ནི་",
            "མཐར་ཐུག་པ་སངས་རྒྱས་ཀྱི་ས་འཐོབ་པ་བྱ་བའི་ཕྱིར་",
            "བརྟན་པ་བྱང་སེམས་རྣམས་ཀྱིས་དེ་ལྟར་བསོད་ནམས་དང་",
            "ཡེ་ཤེས་ཀྱི་ཚོགས་ནི་སྒྲུབ་པར་བྱེད་པ་ཡིན་ནོ།། ",
            "གཉིས་པ་སྒོམ་པའམ་ལམ་གྱི་ངོ་བོ་།",
            "རྒྱས་པ་བྱང་ཕྱོགས་སོ་བདུན། བསྡུས་ཏེ་ཞི་ལྷག་གཉིས་བསྟན་པ་ལས། ",
            "དང་པོ་བྱང་ཆུབ་ཕྱོགས་མཐུན་གྱི་",
            "ཆོས་སུམ་ཅུ་རྩ་བདུན་པོ་སྡེ་ཚན་བདུན་དུ་བསྟན་པ་ལས། ",
            "དང་པོ་དྲན་པ་ཉེར་བཞག་པ་བཞི་སྒོམ་པ་ནི། ",
            "བློ་ལྡན་དྲན་པ་ཉེར་བཞག་པ། །",
            " སྒོམ་པ་རྣམ་པ་བཅུ་བཞི་ཡིས། །",
            " མཚུངས་པ་མེད་པའི་ཕྱིར་ན་དེ།། ",
            "དེ་ལས་གཞན་ལས་ཁྱད་པར་འཕགས།། ",
            "རྟེན་དང་གཉེན་པོ་དག་དང་ནི། །",
            " དེ་བཞིན་རྗེས་སུ་འཇུག་པ་དང༌། །",
            " དམིགས་པ་དང་ནི་ཡིད་བྱེད་དང༌། །",
            " ཐོབ་པས་སྒོམ་པ་ཁྱད་པར་འཕགས།།",
            ""
        ],
        [
            "མཐུན་དང་རྗེས་སུ་འཇུག་པ་དང༌། །",
            " ཡོངས་སུ་ཤེས་དང་སྐྱེ་བ་དང༌། །",
            " ཆེན་པོ་དང་ནི་མཆོག་ཉིད་དང༌། །",
            " སྒོམ་དང་ཡང་དག་འགྲུབ་པས་གཞན། །",
            " ཞེས་པས་བསྟན་ཏེ",
            "བློ་ལྡན་བྱང་ཆུབ་སེམས་དཔས་ལུས་དང་",
            "ཚོར་བ་དང་",
            "སེམས་དང་",
            "ཆོས་དྲན་པ་ཉེ་བར་བཞག་པ་བཞི་བསྒོམ་པ་ནི། ",
            "རྣམ་པ་བཅུ་བཞི་ཡིས་",
            "ཉན་རང་གི་སྒོམ་པ་དང་མཚུངས་པ་མེད་པའི་ཕྱིར་ན་",
            "བྱང་ཆུབ་སེམས་དཔས་དྲན་པ་ཉེར་བཞག་སྒོམ་པ་དེ་ནི་",
            "དེ་ལས་གཞན་ཉན་རང་ལས་ཁྱད་པར་འཕགས་པ་ཡིན་ནོ།།",
            "བཅུ་བཞི་པོ་གང་ཞེ་།",
            "རྟེན་གྱི་རྣམ་པ་ཁྱད་ཞུགས་པ་དང༌། ",
            "གཉེན་པོ་ཡི་རྣམ་པ་ཁྱད་ཞུགས་པ་དག་དང་ནི། ",
            "དེ་བཞིན་དུ་ནི་འཇུག་པ་ཡི་རྣམ་པ་ཁྱད་ཞུགས་པ་དང༌། ",
            "ཞེས་ཁྱད་ཞུགས་པ་ཞེས་པ་",
            "འོག་མ་ཀུན་ལ་དོན་གྱིས་ཤེས་པར་བྱས་ནས",
            "དམིགས་པ་དག་ནི། ",
            "ཡིད་ལ་བྱེད་པ་དང༌། ",
            "ཐོབ་པས་རྣམ་པ་ཡིས་སྒོམ་པ་ཁྱད་པར་འཕགས་སོ།།",
            "དེ་བཞིན་དུ་རྗེས་སུ་མཐུན་པ་དང༌། ",
            "རྗེས་སུ་འཇུག་པ་དང༌། ",
            "ཡོངས་སུ་ཤེས་པ་དང༌། ",
            "སྐྱེ་བའི་རྣམ་པ་ཁྱད་ཞུགས་པ་དང༌། ",
            "ཚད་ནི་རྣམ་པའམ་ཆེན་པོའི་རྣམ་པ་ཁྱད་ཞུགས་པ་དང༌། ",
            "མཆོག་གི་རྣམ་པ་ཁྱད་ཞུགས་པ་ཉིད་དང༌། ",
            "དེ་བཞིན་དུ་སྒོམ་པ་དང་འབྲས་བུ་ཐོབ་པའམ་",
            "ཡང་དག་པར་འགྲུབ་པའི་རྣམ་པ་ཁྱད་ཞུགས་པའང་",
            "སྔ་མ་ལས་རྣམ་གྲངས་གཞན་ཏེ་",
            "དེ་ལྟར་བཅུ་བཞིའི་སྒོ་ནས་ཁྱད་པར་འཕགས་པའོ།།",
            ""
        ],
        [
            "དེ་དག་གི་དོན་གང་ཞེ་།",
            "རྟེན་ནི་ཉན་ཐོས་རྣམས་ཀྱིས་",
            "དྲན་པ་ཉེར་བཞག་སྒོམ་པ་",
            "ཉན་ཐོས་ཀྱི་སྡེ་སྣོད་གསུམ་ཉན་སེམས་སྒོམ་པར་བྱེད་།",
            "བྱང་ཆུབ་སེམས་དཔའ་རྣམས་ཀྱིས་",
            "དྲན་པ་ཉེར་བཞག་སྒོམ་པ་ནི་",
            "ཐེག་པ་ཆེན་པོའི་སྡེ་སྣོད་ཐོས་བསམ་སྒོམ་པ་ལ་བརྟེན་པའི་ཕྱིར་",
            "རྟེན་གྱི་རྣམ་པའི་སྒོ་ནས་ཁྱད་ཞུགས་པའོ།།",
            "དེ་བཞིན་དུ་གཉེན་པོའི་རྣམ་པ་ནི་",
            "ཉན་ཐོས་པ་རྣམས་ལུས་མི་གཙང་བ། ",
            "ཚོར་བ་སྡུག་བསྔལ་བ། ",
            "སེམས་མི་རྟག་པ། ",
            "ཆོས་ཐམས་ཅད་ལ་གང་ཟག་གི་བདག་མེད་པ་བཞི། ",
            "གཙང་བ་སོགས་ཕྱིན་ཅི་ལོག་བཞིའི་གཉེན་པོར་སྒོམ་པ་ཡིན་ལ",
            "བྱང་ཆུབ་སེམས་དཔས་ནི་",
            "ལུས་ལ་སོགས་པའི་ཆོས་བཞི་པོ་",
            "དེ་དག་ཐམས་ཅད་ལ་",
            "ཆོས་ཀྱི་བདག་མེད་རྟོགས་པས་གཙང་མི་གཙང༌། ",
            "བདེ་མི་བདེ་སོགས་ཀྱི་མཚན་མ་ཐམས་ཅད་དང་བྲལ་བའི་",
            "དེ་བཞིན་ཉིད་དུ་སྒོམ་པའོ།།",
            "དེ་ལྟར་ལུས་སོགས་བཞི་ཡི་",
            "རང་བཞིན་སྟོང་པར་ཤེས་པ་དེས་",
            "རིམ་པར་སྡུག་བསྔལ་ཀུན་འབྱུང་འགོག་པ་དང་",
            "ལམ་གྱི་བདེན་པ་ལ་འཇུག་སྟེ་",
            ""
        ],
        [
            "དབུས་མཐའ་རྣམ་འབྱེད་ལས་གསུངས་པ་བཞིན་ནོ།།",
            "འཇུག་པ་ཁྱད་འཕགས་ནི། ",
            "ཉན་ཐོས་རྣམས་",
            "རང་ཉིད་བདེན་བཞི་ལ་འཇུག་ཕྱིར་དྲན་པ་ཉེར་བཞི་སྒོམ་ལ་",
            "བྱང་ཆུབ་སེམས་དཔས་བདག་དང་",
            "གཞན་གཉིས་ཀ་འཇུག་པའི་ཕྱིར་",
            "བསྒོམས་པས་ཁྱད་འཇུག་པའོ།།",
            "དམིགས་པའི་ཁྱད་པར་ནི། ",
            "ཉན་ཐོས་རྣམས་ཀྱི་",
            "རང་གི་རྒྱུད་ཀྱི་ལུས་སོགས་ལ་གཙོ་བོར་དམིགས་ནས་བསྒོམ་།",
            "བྱང་ཆུབ་སེམས་དཔས་བདག་དང་",
            "སེམས་ཅན་ཐམས་ཅད་ཀྱི་ལུས་སོགས་ལ་",
            "དམིགས་ནས་སྒོམ་པས་ཁྱད་ཞུགས་སོ།།",
            "ཡིད་ལ་བྱེད་པའི་ཁྱད་པར་ནི། ",
            "ཉན་ཐོས་རྣམས་ལུས་མི་གཙང་བ་",
            "ཡིད་ལ་བྱེད་པ་སོགས་གཉེན་པོའི་མཚན་མའི་རྣམ་པ་ཅན་ནོ།།",
            ""
        ],
        [
            "བྱང་ཆུབ་སེམས་དཔའ་རྣམས་ཀྱིས་",
            "སྤང་གཉེན་གྱི་མཚན་མར་མི་དམིགས་པ་",
            "ཡིད་ལ་བྱེད་པས་ཁྱད་ཞུགས་སོ།།",
            "ཐོབ་པའི་ཁྱད་པར་ནི། ",
            "ཉན་ཐོས་རྣམས་ཀྱིས་",
            "ལུས་མི་གཙང་བ་དང་",
            "ཚོར་བ་སྡུག་བསྔལ་སོགས་དེ་དང་འབྲལ་བར་བྱ་བའི་ཕྱིར་",
            "སྒོམ་པ་ཡིན་ལ་",
            "འབྲས་བུ་ཡང་ཕུང་པོ་རྒྱུན་ཆད་པ་ཙམ་འཐོབ་བོ། །",
            "བྱང་ཆུབ་སེམས་དཔའ་རྣམས་དེ་དང་འབྲལ་བར་འདོད་པ་དང་",
            "མི་འབྲལ་བ་གཉིས་ཀའི་ཕྱིར་",
            "མ་ཡིན་གྱི་ལུས་སོགས་",
            "རང་བཞིན་མེད་པས་",
            "འབྲལ་མི་འབྲལ་གཉིས་ཀར་མི་དམིགས་པ་བསྒོམ་པས་",
            "འབྲས་བུ་ཐོབ་པའི་ཚེ་ན་",
            "ཡོངས་སུ་དག་པ་སངས་རྒྱས་ཀྱི་སྐུ་གསུམ་དང་མི་འབྲལ་།",
            "མ་དག་པ་",
            "ལས་ཉོན་གྱིས་",
            "ལུས་སོགས་དང་བྲལ་བ་ཐོབ་པས་ཁྱད་ཞུགས་པའོ།།",
            "རྗེས་སུ་མཐུན་པའི་ཁྱད་པར་ནི། ",
            "བྱང་ཆུབ་སེམས་དཔས་དྲན་པ་ཉེར་བཞག་སྒོམ་པ་ནི་",
            "ཕར་ཕྱིན་དྲུག་དང་རྗེས་སུ་མཐུན་པ་།",
            "ལུས་ལ་སོགས་པ་བཞི་པོ་སྒྱུ་མ་ལྟར་སྣང་ཡང་",
            "རང་བཞིན་མེད་པར་རྟོགས་པས་",
            "ལུས་དང་",
            "ལོངས་སྤྱོད་ཕྱི་དང་",
            "ནང་གི་དངོས་པོ་ཐམས་ཅད་ལ་མ་ཆགས་པས་",
            "སྦྱིན་པ་གཏོང་བ་དང་རྗེས་སུ་མཐུན་ནོ།།",
            ""
        ],
        [
            "ལུས་ལོངས་སྤྱོད་ལ་མ་ཆགས་པས་",
            "ཚུལ་ཁྲིམས་རྣམ་དག་ལེན་ཅིང་སྲུང་པ་དང༌། ",
            "ཚུལ་ཁྲིམས་དག་པ་ལས་རྡེག་པ་ལ་སླར་མི་བརྡེག་པ་སོགས་",
            "དགེ་སྦྱོང་གི་ཆོས་བཞི་དང་ལྡན་པའི་བཟོད་པ་ལ་གནས་པར་བྱེད་དོ།།",
            "བཟོད་པ་དང་ལྡན་པའི་སྒོ་ནས་ཕར་ཕྱིན་བསྒྲུབ་པ་དང༌། ",
            "སེམས་ཅན་གྱི་དོན་བྱེད་པ་ལ་",
            "སྐྱོ་བ་མེད་པའི་བརྩོན་འགྲུས་རྩོམ་པར་བྱེད་དོ།།",
            "བརྩོན་འགྲུས་ལ་གནས་པས་",
            "སེམས་རྣམ་པར་མི་གཡེང་བའི་བསམ་གཏན་སྒྲུབ་པར་བྱེད་།",
            "མཉམ་པར་བཞག་པ་ལ་བརྟེན་ནས་",
            "ཆོས་ཐམས་ཅད་ཀྱི་སྤྱི་དང་རང་གི་མཚན་ཉིད་རྟོགས་པའི་",
            "ལྷག་མཐོང་གི་ཤེས་རབ་སྒྲུབ་པར་བྱེད་པས་",
            "དེ་ལྟར་ཕར་ཕྱིར་དྲུག་དང་རྗེས་སུ་མཐུན་ལ་",
            "ཉན་ཐོས་རྣམས་ཀྱིས་",
            "བྱང་ཕྱོགས་རྐྱང་པ་ཙམ་སྒོམ་གྱི་དེ་ལྟ་བུས་",
            "ཕར་ཕྱིན་དྲུག་ལ་ཡུན་རིང་པོར་གོམས་པར་མི་ནུས་སོ།།",
            ""
        ],
        [
            "རྗེས་སུ་འཇུག་པའི་ཁྱད་པར་ནི། ",
            "ལུས་ལ་སོགས་པ་ལ་དྲན་པ་ཉེ་བར་བཞག་པ་ཙམ་ནི་",
            "འཇིག་རྟེན་པ་དང་ཉན་རང་གིས་ཀྱང་བསྒོམ་མོད་ཀྱི། ",
            "དེ་ལས་",
            "བྱང་ཆུབ་སེམས་དཔའ་རྣམས་ཀྱི་སྒོམ་པ་ཁྱད་པར་འཕགས་པ་ལ་",
            "རང་གནས་སམ་གཞན་འཇིག་རྟེན་པ་དང་",
            "ཉན་རང་ལ་སོ་སོའི་བློ་དང་མཐུན་པར་",
            "དེ་དག་དྲན་ཉེ་སྒོམ་ཚུལ་ཡང་",
            "སྟོན་པར་བྱེད་པས་",
            "གདུལ་བྱ་ཀུན་གྱི་རྗེས་སུ་འཇུག་པའི་ཁྱད་པར་དང༌། ",
            "ཡོངས་ཤེས་ཀྱི་ཁྱད་པར་ནི་",
            "བྱང་ཆུབ་སེམས་དཔའི་ལུས་སྒྱུ་མའི་སྣང་བ་ལྟར་སྣང་ཡང་",
            "དེ་ལྟར་མ་གྲུབ་པ་དང༌། ",
            "ཚོར་བ་ནི་རྨི་ལམ་གྱི་",
            "བདེ་སྡུག་མྱོང་བ་ལྟར་མྱོང་ཡང་",
            "དེ་ལ་དངོས་པོ་རང་མཚན་པ་གང་ཡང་མེད་པ་དང༌། ",
            "སེམས་ཀྱི་ཆོས་ཉིད་ཡོངས་སུ་གྲུབ་པ་",
            "རང་བཞིན་འོད་གསལ་ནམ་མཁའ་ལྟ་བུ་ཉིད་དུ་རྟོགས་པ་དང༌། ",
            "ཀུན་ཉོན་དང་",
            "རྣམ་བྱང་གི་ཆོས་ཐམས་ཅད་གློ་བུར་བ་",
            "ནམ་མཁའ་ལ་སྤྲིན་དང་",
            "ཁུག་སྣ་བྱུང་བ་དང་",
            "དེ་དྭངས་པ་ལྟར་",
            "སེམས་ཀྱི་གཤིས་ལ་མ་ཡིན་པར་རྐྱེན་གྱི་དབང་ལས་",
            "གློ་བུར་སྣང་བ་སྣང་བརྙན་ལྟ་བུར་ཤེས་པས་",
            "ལུས་སོགས་ཀྱི་རང་བཞིན་ཡོངས་སུ་ཤེས་པ་",
            "ཁྱད་པར་དུ་འཕགས་སོ།།",
            "སྐྱེ་བའི་ཁྱད་པར་ནི། ",
            "ཉན་ཐོས་ཀྱི་དྲན་ཉེ་སྒོམ་པ་འཁོར་བར་སྐྱེ་བ་བཟློག་པའི་ཕྱིར་ཡིན་།",
            "བྱང་ཆུབ་སེམས་དཔའ་རྣམས་འཁོར་བ་ལ་ཆགས་པའི་",
            "ལས་ཉོན་གྱི་དབང་གིས་མི་སྐྱེ་ཡང་",
            "སེམས་ཅན་གྱི་དོན་དུ་བསམ་བཞིན་བརྒྱ་བྱིན་དང་",
            "ཚངས་པ་འཁོར་ལོས་སྒྱུར་བ་སོགས་ལུས་དང་",
            "ལོངས་སྤྱོད་ཕུན་སུམ་ཚོགས་པ་བཟུང་ནས་",
            "གཞན་དོན་བྱེད་ཀྱི་ཉོན་མོངས་པ་ཆགས་པ་སོགས་མི་སྐྱེ་།",
            "སེམས་ཅན་ཕལ་བ་དམན་པ་དང་",
            "དུད་འགྲོ་སོགས་སུ་སྐྱེ་བ་བཟུང་ཡང་",
            "ཞུམ་པ་དང་",
            "རྒུད་པ་དང་",
            "ཉོན་མོངས་མེད་པར་སྐྱེ་བ་འཛིན་པས་",
            "ཁྱད་པར་འཕགས་སོ།།",
            "ཚད་ཆེན་པོར་གྱུར་པའི་ཁྱད་པ་ནི། ",
            "བྱང་ཆུབ་སེམས་དཔའ་རྣམས་",
            "རང་བཞིན་གྱིས་དབང་པོ་རྣོ་བ་ཡིན་།",
            "དྲན་ཉེ་སྒོམ་པ་ཡན་རང་གཞན་དོན་གཉིས་ཀྱི་ཆེད་དུ་སྒོམ་པ་དང༌། ",
            "གང་ཟག་དང་",
            "ཆོས་ལ་བདག་མེད་པའི་རྣམ་པར་སྒོམ་པའི་ཕྱིར་",
            "སོ་སོའི་སྐྱེ་བོའི་དུས་ན་",
            "ཡུན་ཐུང་ངུར་སྒོམ་པ་དག་འཕགས་པའི་ས་མ་ཐོབ་པས་",
            "སྒོམ་པ་ཆུང་མོད་ཀྱི་",
            "ཉན་རང་གི་དྲན་ཉེ་སྒོམ་པ་ལས་",
            "འཕགས་ཤིང་ཆེན་པོར་གྱུར་པ་ཡིན་ནོ།།",
            ""
        ],
        [
            "མཆོག་གི་རྣམ་པས་ཁྱད་དུ་འཕགས་པ་ནི། ",
            "ས་བརྒྱད་པ་ཐོབ་ནས་",
            "དྲན་པ་ཉེར་བཞག་བཞི་སྒོམ་པ་ཡོངས་སུ་རྫོགས་།",
            "འབད་རྩོལ་མེད་པར་ལྷུན་གྱིས་གྲུབ་པ་ན་",
            "བྱང་སེམས་གཞན་དང་འདྲེས་པ་དང་ཉེ་བར་",
            "འདྲེས་པའི་རྣམ་པས་སྒོམ་པ་མཆོག་ཏུ་གྱུར་པའོ།།",
            "ས་བརྒྱད་པ་པའི་བྱང་སེམས་གཅིག་གིས་",
            "དྲན་པ་ཉེར་བཞག་བཞི་སྒོམ་ན་",
            "གཞན་དག་ས་པ་རྣམས་ཀྱིས་ཀྱང་སྒོམ་པ་ཡིན་།",
            "གཞན་གྱིས་སྒོམ་ན་",
            "བདག་གིས་ཀྱང་སྒོམ་པ་ཡིན་པས་དེའི་ཆ་ནས་",
            "འདྲེས་པ་དང་ཉེ་བར་འདྲེས་པ་ཞེས་བྱ་བ་སྟེ་",
            "དོན་གཅིག་ཏུ་འདྲེས་པའི་ཕྱིར་རོ། །",
            "ཡང་ན་ས་བདུན་པ་ལས་དང་པོར་ས་བརྒྱད་པ་འཐོབ་པའི་",
            "སྐད་ཅིག་མ་ནི་འདྲེས་པ་ཞེས་བྱ་ཞིང༌",
            "སྐད་ཅིག་མ་གཉིས་པ་ནས་བརྩམ་སྟེ་ས་དགུ་པ་ལ་",
            "མ་ཞུགས་པའི་བར་ལ་ནི་ཉེ་བར་འདྲེས་པ་",
            "ཞེས་བྱའོ་ཞེས་འགྲེལ་བར་།"
        ],
        [
            "སྒོམ་པའི་ཁྱད་པར་ནི། ",
            "བྱང་ཆུབ་སེམས་དཔས་དྲན་པ་ཉེར་བཞག་སྒོམ་པ་ནི་",
            "སེམས་ཅན་ཡོངས་སུ་མི་གཏོང་བའི་སྙིང་རྗེ་ཆེན་པོ་དང༌། ",
            "བདག་མེད་གཉིས་ཀ་རྟོགས་པའི་ཤེས་རབ་ཆེན་པོ་ནས་",
            "ཡོངས་སུ་ཟིན་པའི་ཕྱིར་",
            "ཉན་རང་གི་དྲན་ཉེ་སྒོམ་པ་ལས་འཕགས་སོ།།",
            "འབྲས་བུ་ཡང་དག་པར་འགྲུབ་པའི་ཁྱད་པར་ནི། ",
            "ཉན་རང་རྣམས་ཀྱིས་",
            "དྲན་ཉེ་བསྒོམས་པས་",
            "རྒྱུན་ཞུགས་ལ་སོགས་པའི་འབྲས་བུ་བཞི་འཐོབ་ཅིང༌། ",
            "བྱང་ཆུབ་སེམས་དཔའི་དྲན་པ་ཉེར་བར་བཞག་པ་",
            "བཞི་བསྒོམ་པས་ས་བཅུ་འཐོབ་པ་དང༌། ",
            "འབྲས་བུ་སངས་རྒྱས་ཀྱི་ས་འཐོབ་པས་",
            "ཁྱད་པར་འཕགས་པ་ཡིན་ནོ།། ",
            "གཉིས་པ་ཡང་དག་སྤོང་བ་བཞི་སྒོམ་པ་ནི། ",
            "བརྟན་པ་རྣམས་ཀྱི་ཡང་དག་སྤོང༌།། ",
            "ལུས་ཅན་རྣམས་དང་མཚུངས་པ་མེད།། ",
            "དྲན་པ་ཉེ་བར་བཞག་པ་ཡི། །",
            " ཉེས་པ་རྣམས་ཀྱི་གཉེན་པོར་བསྒོམ།། ",
            "འཁོར་བ་ཉེ་བར་སྤྱད་པ་དང༌། །",
            " སྒྲིབ་པ་དག་ནི་དོར་བ་དང༌། །",
            " ཡིད་ལ་བྱེད་པ་དོར་བ་དང༌། །",
            " ས་རྣམས་ལ་ནི་འཇུག་པ་དང༌། །",
            " མཚན་མ་མེད་པར་གནས་པ་དང༌། །",
            " ལུང་བསྟན་པ་ནི་འཐོབ་པ་དང༌། །",
            " སེམས་ཅན་རྣམས་ཡོངས་སྨིན་བྱ་དང༌། །",
            " དབང་ནི་བསྐུར་བར་བྱ་བ་དང༌། །",
            " ཞིང་རྣམས་དག་པར་བྱ་ཕྱིར་དང༌། །",
            " མཐར་ཐུག་ཉིད་དུ་བྱ་བའི་ཕྱིར། །",
            " བྱང་ཆུབ་སེམས་དཔའ་བློ་ལྡན་རྣམས། །",
            " མི་མཐུན་ཕྱོགས་ཀྱི་གཉེན་པོར་སྒོམ།།",
            ""
        ],
        [
            "འདུན་པ་ལ་ནི་བརྟེན་ནས་སུ། །",
            " རྣལ་འབྱོར་རྒྱུ་མཚན་བཅས་བསྒོམ་པ། །",
            " ཡང་དག་སྤོང་བ་ཐམས་ཅད་ལ།། ",
            "གཉེན་པོ་ཞེས་ནི་ངེས་པར་བརྗོད།། ",
            "ཅེས་ཚིགས་བཅད་ལྔས་བསྟན་།",
            "བརྟན་པ་བྱང་ཆུབ་སེམས་དཔའ་རྣམས་ཀྱི་",
            "ཡང་དག་པར་སྤོང་བ་བཞི་ནི། ",
            "ལུས་ཅན་གཞན་ཉན་རང་རྣམས་དང་མཚུངས་པ་མེད་དེ་",
            "སེམས་ཅན་ཐམས་ཅད་ཀྱི་དོན་དུ་སྒོམ་པ་དང་",
            "བསྒོམ་བྱའི་ངོ་བོ་དྲན་པ་ཉེར་བཞག་ལ་",
            "ཁྱད་ཞུགས་པས་སོ།།",
            ""
        ],
        [
            "ཡང་དག་སྤོང་བ་བཞི་ནི། ",
            "སྡིག་པ་མི་དགེ་བའི་ཆོས་མ་སྐྱེས་པ་མི་སྐྱེད་པ་དང༌། ",
            "སྡིག་པ་མི་དགེ་བའི་ཆོས་སྐྱེས་པ་སྤང་བ་དང༌། ",
            "དགེ་བའི་ཆོས་མ་སྐྱེས་པ་བསྐྱེད་པ་དང༌། ",
            "དགེ་བའི་ཆོས་སྐྱེས་པ་འཕེལ་བར་བྱ་བའོ།།",
            "ཡང་དག་སྤོང་བ་བཞི་པོ་གང་གི་གཉེན་པོར་བསྒོམ་པ་ཡིན་ཞེ་།",
            "དྲན་པ་ཉེ་བར་བཞག་པ་ཡི་",
            "མི་མཐུན་ཕྱོགས་ཉེས་པ་རྣམས་ཀྱི་",
            "གཉེན་པོར་བསྒོམ་པ་ཡིན་།",
            "བྱང་ཆུབ་སེམས་དཔའི་དྲན་པ་ཉེར་བཞག་ལ་རྟེན་ལ་སོགས་པ་",
            "རྣམ་པ་བཅུ་བཞི་བཤད་མ་ཐག་པ་",
            "དེ་དག་གི་མི་མཐུན་ཕྱོགས་ཉེས་པ་རྣམས་སྤོང་བའི་ཕྱིར་།",
            "རྟེན་ཐེག་ཆེན་གྱི་ཆོས་ཐོས་བསམ་སྒོམ་པ་དེ་ཡི་",
            "མི་མཐུན་ཕྱོགས་ཐེག་ཆེན་གྱི་",
            "ཆོས་མི་ཉན་མི་སེམས་མི་སྒོམ་པ་ནི་ཉེས་པའོ།།",
            "དེ་བཞིན་དུ་གཉེན་པོའི་མི་མཐུན་ཕྱོགས་",
            "ཉན་རང་ནི་གཙང་བདེ་རྟག་བདག་གི་མཚན་མའི་རྣམ་པ་ཅན་ནས་",
            "ས་བཅུ་དང་",
            "སངས་རྒྱས་ཀྱི་ས་མ་ཐོབ་པ་",
            "ཡང་དག་འགྲུབ་པའི་མི་མཐུན་ཕྱོགས་ཉེས་པ་ཡིན་པའི་བར་ཤེས་པར་བྱའོ།།",
            ""
        ],
        [
            "དེས་ཡང་དག་སྤོང་བའི་དོན་མདོར་བསྡུས་ནས་བསྟན་པའོ།།",
            "ཡང་དག་སྤོང་བ་དེའི་རབ་ཏུ་དབྱེ་བ་ནི། ",
            "བྱང་ཆུབ་སེམས་དཔའ་རྣམས་ཀྱིས་སེམས་ཅན་གྱི་",
            "དོན་དུ་འཁོར་བ་འདིར་ཚངས་པ་དང་",
            "བརྒྱ་བྱིན་འཁོར་ལོས་སྒྱུར་བ་སོགས་ཀྱི་ལུས་བཟུང་ནས་",
            "ལོངས་སྤྱོད་ཕུན་སུམ་ཚོགས་པ་ལ་ཉེ་བར་ལོངས་སྤྱོད་པ་ཡི་",
            "དུས་ན་འདོད་ཆགས་ལ་སོགས་པའི་",
            "ཉོན་མོངས་པའི་དབང་དུ་མི་འགྱུར་ཞིང་",
            "དེ་དག་གིས་མི་གོས་པར་བྱ་བའི་ཕྱིར་",
            "ཡང་དག་སྤོང་བ་བཞི་སྒོམ་པར་བྱེད་པ་དང༌། ",
            "དེ་བཞིན་དུ་འདོད་ལ་འདུན་པ་དང༌། ",
            "གནོད་སེམས་དང༌། ",
            "གཉིད་རྨུགས་དང༌། ",
            "རྒོད་འགྱོད་དང༌། ",
            "ཐེ་ཚོམ་སྟེ་སྒྲིབ་པ་ལྔ་པོ་དག་ནི་དོར་བ་ཡི་ཆེད་དུ་བསྒོམ་པ་དང༌། ",
            "ཐེག་པ་ཆེན་པོའི་དོན་ཡིད་ལ་མི་བྱེད་པར་ཐེག་པ་དམན་པ་དང་",
            "ཉན་རང་གི་འབྲས་བུ་ཡིད་ལ་བྱེད་པ་དོར་བ་དང༌། ",
            "མོས་སྤྱོད་ཀྱི་ས་ནས་འཕགས་པའི་ས་དང་པོ་ལ་སོགས་པར་",
            "འཇུག་པ་ལ་སྒྲིབ་པར་འགྱུར་བའི་ཆོས་རྣམས་སྤོང་བའི་ཕྱིར་དང༌། ",
            "ས་གཉིས་པ་ནས་དྲུག་པ་མན་ཆད་ལ་གནས་པའི་",
            "ས་བདུན་པ་མཚན་མ་མེད་པར་གནས་པ་འཐོབ་པ་ལ་",
            "བར་དུ་གཅོད་པར་གྱུར་པའི་ཉེས་པ་སྤོང་བའི་ཕྱིར་བསྒོམ་པ་དང༌། ",
            "ས་བརྒྱད་པ་ལུང་བསྟན་པ་འཐོབ་པ་ལ་ནི་",
            "གེགས་སུ་གྱུར་པའི་ཉེས་པ་རྣམས་སྤོང་བའི་ཕྱིར་",
            "སྤོང་བ་བཞི་བསྒོམ་པ་དང༌། ",
            "ས་དགུ་པར་སོ་སོ་ཡང་དག་རིག་པ་བཞི་ཐོབ་པས་",
            "སེམས་ཅན་རྣམས་ལ་ཆོས་བསྟན་པས་",
            "ཡོངས་སུ་སྨིན་པར་བྱ་བ་འཐོབ་པ་ལ་བར་ཆོད་དུ་",
            "གྱུར་པའི་སྒྲིབ་པ་སྤོང་བའི་ཕྱིར་དང༌། ",
            "ས་བཅུ་པར་དེ་བཞིན་གཤེགས་པ་རྣམས་ཀྱི་རྒྱལ་ཚབ་ཏུ་དབང་ནི་",
            "བསྐུར་བར་བྱ་བ་འཐོབ་པ་ལ་སྒྲིབ་པར་གྱུར་པ་སྤོང་ཕྱིར་",
            "སྤོང་བའི་བསྒོམ་པ་དང༌། ",
            "ས་བརྒྱད་པ་དང་དགུ་པ་བཅུ་པ་སྟེ་དག་པའི་ས་གསུམ་དུ་",
            "སངས་རྒྱས་ཀྱི་ཞིང་རྣམས་དག་པར་བྱ་བ་འཐོབ་པ་ལ་བར་དུ་",
            "གཅོད་པའི་སྒྲིབ་པ་སྤང་བའི་ཕྱིར་སྤོང་བཞི་སྒོམ་པ་དང༌། ",
            "མཐར་ཐུག་པ་ས་བཅུ་གཅིག་པ་",
            "སངས་རྒྱས་ཀྱི་ས་ཐོབ་ཉིད་དུ་བྱ་བའི་ཕྱིར་",
            "དེ་འཐོབ་པའི་མི་མཐུན་ཕྱོགས་སུ་གྱུར་པའི་",
            "སྒྲིབ་པ་སྤོང་བའི་ཕྱིར་",
            "ཡང་དག་སྤོང་བ་བཞི་བསྒོམ་པ་།",
            "བྱང་ཆུབ་སེམས་དཔའ་བློ་ལྡན་རྣམས་ནི་མོས་སྤྱོད་ནས་",
            "ས་བཅུའི་རྒྱུན་མཐའི་བར་དུ་ཡང་དག་སྤོང་བ་བཞི་པོ་ལམ་གྱི་",
            "མི་མཐུན་ཕྱོགས་ཀྱི་གཉེན་པོར་དེ་ལྟར་བསྒོམ་པ་ཡིན་ནོ།།",
            "ཇི་ལྟར་སྒོམ་པའི་ཚུལ་ནི་མདོ་ལས་འདུན་པ་སྐྱེད་དོ།།",
            ""
        ],
        [
            "འབད་དོ།།",
            "བརྩོན་འགྲུས་རྩོམ་མོ། །",
            "སེམས་རབ་ཏུ་འཛིན་ནོ།།",
            "ཡང་དག་པར་རབ་ཏུ་འཇོག་གོ་ཞེས་",
            "ཚིག་ལྔས་བསྟན་པ་ལྟར་བསྒོམ་།",
            "དང་པོ་འདུན་པ་ནི་བརྩོན་འགྲུས་ཀྱི་གཞིའོ།།",
            "ལྷག་མ་བཞི་བརྩོན་འགྲུས་ཀྱི་རང་བཞིན་ནོ།།",
            "དེ་ཡང་མི་དགེ་བའི་ཆོས་མ་སྐྱེས་པ་མ་བསྐྱེད་པ་དང༌། ",
            "སྐྱེས་པ་སྤངས་པ་དང༌། ",
            "དགེ་བའི་ཆོས་མ་སྐྱེས་པ་བསྐྱེད་པ་དང༌། ",
            "སྐྱེས་པ་སྤེལ་བར་འདུན་པའི་མོས་པ་ལ་ནི་བརྟེན་ནས་",
            ""
        ],
        [
            "སུ་ཞི་གནས་དང་",
            "ལྷག་མཐོང་གི་རྣལ་འབྱོར་བསྒོམ་པ་ནི། འབད་པའམ་རྩོལ་བའོ།།",
            "དེ་ལྟར་",
            "ཞི་ལྷག་སྒོམ་པའི་དུས་ན་",
            "རེས་ཞི་གནས་ཀྱི་ཕྱོགས་མཐུན་གྱི་གནས་ངན་ལེན་ཞུམ་པ་དང་རྨུགས་པའམ། ",
            "རེས་ལྷག་མཐོང་གི་ཕྱོགས་མཐུན་གྱི་",
            "གནས་ངན་ལེན་རྒོད་པ་དང་གཡེང་བ་བྱུང་བའམ། ",
            "རེས་དེ་གཉིས་མེད་པར་",
            "རྣལ་དུ་གནས་པ་འབྱུང་བས་",
            "དེ་དག་གང་དང་",
            "གང་བྱུང་བ་དྲན་པ་དང་",
            "ཤེས་བཞིན་གྱིས་རིག་པར་བྱས་ནས",
            "ཞི་གནས་ཀྱི་མཚན་མ་དང༌། ",
            "གཟེངས་བསྟོད་པའི་མཚན་མ་དང༌། ",
            "བཏང་སྙོམས་ཀྱི་མཚན་མ་གསུམ་ཇི་ལྟར་རིག་པར་",
            "ཡིད་ལ་བྱེད་པ་ནི་",
            "རྒྱུ་མཚན་ནམ་མཚན་མ་གསུམ་དང་བཅས་པར་བསྒོམ་པ་ཞེས་བྱ་སྟེ་",
            "མཚན་མ་གསུམ་འདུ་བྱེད་བཞི་",
            "བརྩོན་འགྲུས་རྩོམ་མོ་ཞེས་པའི་དོན་ནོ།།",
            "མཚན་མ་གསུམ་གྱི་སྒོ་ནས་སེམས་རབ་ཏུ་འཛིན་ཞིང་",
            "ཞུམ་རྒོད་མེད་པར་རྣལ་དུ་གནས་ན་",
            "དེའི་ངང་དུ་མི་སྒུལ་བར་",
            "ཡང་དག་པར་རབ་ཏུ་འཇོག་པར་བྱའོ།།",
            ""
        ],
        [
            "དེ་ཡང་",
            "སེམས་ནང་དུ་ཞུམ་པའམ་གཉིད་དང་རྨུགས་པར་གྱུར་།",
            "དེ་བཞིན་གཤེགས་པ་དང་",
            "བྱང་ཆུབ་སེམས་དཔའི་ཡོན་ཏན་ནམ། ",
            "ཏིང་ངེ་འཛིན་གྱི་ཡོན་ཏན་སོགས་ཡིད་ལ་བྱེད་པ་",
            "གཟེངས་པ་བསྟོད་པའི་མཚན་མ་ཡིད་ལ་བྱས་ནས་",
            "ཞུམ་པ་ལས་བསླང་བར་བྱའོ།།",
            "ནམ་འདོད་པའི་ཡོན་ཏན་ནམ་",
            "ཕྱི་རོལ་གྱི་དངོས་པོ་ལ་",
            "སེམས་འཕྲོས་ནས་རྒོད་ཅིང་གཡེང་བར་གྱུར་ན་",
            "འཁོར་བའི་སྐྱོན་དང་རྣམ་གཡེང་གི་ཉེས་པ་བསམས་ནས་",
            "རྒོད་པའི་སེམས་གཞིལ་བར་བྱས་ཏེ་",
            ""
        ],
        [
            "ནང་ཞི་གནས་ཀྱི་མཚན་མ་ཡིད་ལ་བྱེད་པས་",
            "སེམས་ཡུལ་ལ་འཕྲོ་བ་ཞི་བར་བྱེད་པ་ཡིན་ནོ།།",
            "དེ་ལྟར་སེམས་ཞུམ་རྒོད་དང་བྲལ་བ་ན་དེ་ནས་",
            "བཏང་སྙོམས་ཀྱི་མཚན་མ་ཡིད་ལ་བྱེད་པས་དེའི་ངང་དུ་",
            "བཏང་སྙོམས་སུ་གནས་པར་བྱའི་",
            "གཉེན་པོ་གཞན་འདུ་བྱེད་པར་མི་བྱ་སྟེ",
            "དེ་ལྟར་མཚན་མ་གསུམ་གྱིས་སེམས་རབ་ཏུ་འཛིན་།",
            "ཞི་གནས་ཀྱི་མཚན་མས་རྒོད་པ་ལས་འཛིན་པ་དང༌། ",
            "གཟེངས་བསྟོད་པའམ་",
            "ལྷག་མཐོང་གི་མཚན་མས་ཞུམ་ཞིང་བྱིང་བ་ལས་འཛིན་པ་དང༌། ",
            "བཏང་སྙོམས་ཀྱི་མཚན་མས་",
            "བྱིང་རྒོད་བྲལ་བ་དེ་ཉིད་དུ་སེམས་འཛིན་པ་ཡིན་ལ",
            "བརྩོན་འགྲུས་ནི་མཚན་མ་གསུམ་ལ་བརྩོན་པ་དང༌། ",
            "མཚན་མ་གསུམ་ནི་སེམས་འཛིན་པའི་ཐབས་ཡིན་།",
            "ཐབས་དེ་འདྲ་བས་ཡང་ཡང་སེམས་བཟུང་བས་ལས་སུ་རུང་ནས་",
            "རྩོལ་བ་མེད་པར་ངང་གིས་གནས་པ་ནི་",
            "ཡང་དག་པར་རབ་ཏུ་འཇོག་པ་སྟེ་འབྲས་བུ་ལྟ་བུའོ།།",
            ""
        ],
        [
            "མདོ་ཚིག་ལྔ་པོ་དེ་ལ་འཆད་ཚུལ་གཞན་སྣང་ཡང་",
            "སྐབས་འདིར་བློ་བརྟན་འགྲེལ་བ་ལྟར་བཤད་དོ།།",
            "དེ་ལྟར་རྣམ་པ་ལྔ་པོ་དེའི་སྐབས་ཀྱི་ཡང་དག་སྤོང་བ་ཐམས་ཅད་ལ་",
            "དེ་དང་དེའི་མི་མཐུན་ཕྱོགས་སྤོང་བར་བྱེད་པའི་",
            "གཉེན་པོ་ཞེས་ནི་ངེས་པར་བརྗོད་པ་ཡིན་ནོ།། ",
            "གསུམ་པ་རྫུ་འཕྲུལ་གྱི་རྐང་པ་བཞི་བཤད་པ་ནི། ",
            "བརྟན་པ་རྣམས་ཀྱི་རྫུ་འཕྲུལ་གྱི། །",
            " རྐང་པ་མཚན་ཉིད་མཆོག་ལྡན་བཞི། །",
            " བདག་ཉིད་དང་ནི་གཞན་དག་གི །",
            " དོན་ཀུན་འགྲུབ་པའི་ཕྱིར་སྐྱེ་ལ།། ",
            "རྟེན་དང་རབ་ཏུ་དབྱེ་བ་དང༌། །",
            " ཐབས་དང་མངོན་པར་སྒྲུབ་པ་ཡིས། །",
            " བློ་ལྡན་རྫུ་འཕྲུལ་རྐང་པ་རྣམས། །",
            " རྣམ་པ་ཀུན་ཏུ་རྣམ་གཞག་འདོད།། ",
            "བསམ་གཏན་ཕ་རོལ་ཕྱིན་བརྟེན་ནས།། ",
            "རབ་ཏུ་དབྱེ་བ་དག་དང་ཐབས། །",
            " རྣམ་བཞི་མངོན་པར་སྒྲུབ་པ་ནི། །",
            " རྣམ་པ་དྲུག་ཏུ་བརྗོད་པ་ཡིན།།",
            ""
        ],
        [
            "གཅིག་ནི་འབད་པར་བྱེད་པ་སྟེ།། ",
            "གཉིས་པ་ཕན་འདོགས་བདག་ཉིད་ཡིན།། ",
            "གསུམ་པ་གཏོད་པར་བྱེད་པ་སྟེ།། ",
            "བཞི་པ་གཉེན་པོ་བ་ཡིན་ནོ།། ",
            "མཐོང་བ་དང་ནི་གདམས་ངག་དང༌། །",
            " གནས་པས་རྣམ་པར་རྩེ་བ་དང༌། །",
            " སྨོན་ལམ་དང་ནི་དབང་དག་དང༌། །",
            " ཆོས་ཐོས་པ་ནི་སྒྲུབ་པའི་ཕྱིར། །",
            " བྱང་ཆུབ་སྤྱོད་དང་ཐོས་མཆོག་དང༌། །",
            " ཞི་གནས་ལྷག་མཐོང་དད་སོགས་ཀྱི། །",
            " གཞི་ཡིན་པར་ནི་ཤེས་བྱ་སྟེ། ",
            "དོན་སྒྲུབ་བྱེད་པའི་སྐབས་ཀྱིས་སོ།།",
            ""
        ],
        [
            "ཞེས་ཚིགས་བཅད་དྲུག་གིས་བསྟན་།",
            "བརྟན་པ་བྱང་སེམས་རྣམས་ཀྱི་",
            "རྫུ་འཕྲུལ་གྱི་རྐང་པ་དག་གི་མཚན་ཉིད་ནི། ",
            "ཉན་རང་གི་དེ་ལས་མཆོག་ཏུ་གྱུར་པའི་",
            "ཡོན་ཏན་དང་ལྡན་པ་ཡིན་།",
            "རྣམ་པ་བཞི་།",
            "འདུན་པའི་རྫུ་འཕྲུལ་གྱི་རྐང་པ་དང༌། ",
            "དེ་བཞིན་དུ་བརྩོན་འགྲུས་དང༌། ",
            "སེམས་པ་དང༌། ",
            "དཔྱོད་པའི་རྫུ་འཕྲུལ་གྱི་རྐང་པའོ།།",
            "འདི་བཞི་དང་ལྡན་ན་",
            "ནམ་མཁའ་ལ་འགྲོ་བ་སོགས་",
            "རྫུ་འཕྲུལ་ལ་དབང་འབྱོར་བས་",
            "དེ་སྐད་ཅེས་གསུངས་སོ།།",
            "དེ་བཞིན་དུ་བདག་ཉིད་དང་ནི་",
            "གཞན་སེམས་ཅན་དག་གི་འཇིག་རྟེན་དང་",
            "འཇིག་རྟེན་ལས་འདས་པའི་དོན་ཀུན་འགྲུབ་པའི་ཕྱིར་སྐྱེ་བས་",
            "ཉན་རང་གི་རྫུ་འཕྲུལ་གྱི་རྐང་པ་བཞི་ལས་མཆོག་ཏུ་གྱུར་པའོ།།",
            ""
        ],
        [
            "རྫུ་འཕྲུལ་གྱི་རྐང་པ་རྣམ་པར་བཞག་པ་ནི། ",
            "རྟེན་དང་རབ་ཏུ་དབྱེ་བ་དང་ཐབས་དང་མངོན་པར་སྒྲུབ་པ་དང་",
            "བཞི་ཡིས་བློ་ལྡན་བྱང་ཆུབ་སེམས་དཔའི་རྫུ་འཕྲུལ་གྱི་རྐང་པ་",
            "རྣམ་པ་ཀུན་ཏུ་རྣམ་པར་བཞག་པར་འདོད་དེ",
            "དེ་ཡང་རྟེན་ནི་བསམ་གཏན་གྱི་ཕ་རོལ་ཏུ་ཕྱིན་པ་ལ་",
            "བརྟེན་ནས་འབྱུང་བ་།",
            "ཚད་མེད་པ་བཞི་གོམས་པས་",
            "སེམས་ལས་སུ་རུང་ཞིང་བསམ་གཏན་དང་པོ་དང༌། ",
            "གཉིས་པ་དང༌། ",
            "གསུམ་པ་དང༌། ",
            "བཞི་པ་ཡོངས་སུ་དག་པ་ཐོབ་པ་ལ་བརྟེན་ནས་",
            "མངོན་པར་ཤེས་པ་འཐོབ་པར་འགྱུར་རོ། །",
            "རབ་ཏུ་དབྱེ་བ་དག་དང་ཐབས་ནི་རྣམ་པ་བཞི་།",
            "འདུན་པ་དང་བརྩོན་པ་དང་སེམས་པ་དང་",
            "དཔྱོད་པ་བཞི་ནི་ངོ་བོས་དབྱེ་བའོ།།",
            "དེ་ཡང་ཆོས་ཐམས་ཅད་སྟོང་པ་དང་",
            "བདག་མེད་པར་ཡིད་ཆེས་པ་ལ་བརྟེན་ནས་",
            ""
        ],
        [
            "སྤྲོ་ཞིང་གུས་པར་བརྩོན་འགྲུས་བརྩམས་པ་ལས་",
            "སེམས་རྩེ་གཅིག་པའི་",
            "ཏིང་འཛིན་ཐོབ་པ་ནི་འདུན་པའི་ཏིང་ངེ་འཛིན་ནོ།།",
            "ཡང་ན་ཡང་དག་སྤོང་བ་བཞི་ལ་འདུན་པའི་སྒོ་ནས་",
            "གུས་སྦྱོར་གྱི་བརྩོན་འགྲུས་ཀྱིས་སེམས་རྩེ་གཅིག་པ་ཐོབ་པའོ།།",
            "ཡང་ན་ཡང་དག་སྤོང་བཞི་ལ་རྟག་སྦྱོར་གྱི་",
            "བརྩོན་འགྲུས་བརྩམས་པས་",
            "སེམས་རྩེ་གཅིག་ཐོབ་པ་ནི་བརྩོན་པའི་རྫུ་འཕྲུལ་གྱི་རྐང་པའོ།།",
            "མདོར་ན་ཏིང་ངེ་འཛིན་ལ་འདུན་པ་ནི་རྒྱུ་དང༌། ",
            "དེ་ལས་བརྩོན་འགྲུས་བརྩམས་པ་ནི་",
            "འགྲུབ་པར་བྱེད་པའི་ཐབས་དངོས་སོ།།",
            "སེམས་ནི་ཞི་གནས་དངོས་ཏེ་",
            "ཚེ་རབས་སྔ་མའི་",
            "ཞི་གནས་བསྒོམས་པའི་བག་ཆགས་ལ་བརྟེན་ནས་",
            "ཚེ་འདིར་",
            "འབད་པ་ཆུང་ངུས་སེམས་རྩེ་གཅིག་གནས་པ་ཐོབ་པ་ནི་",
            "སེམས་ཀྱི་ཏིང་ངེ་འཛིན་ནོ།།",
            ""
        ],
        [
            "དཔྱོད་པ་ནི་ལྷག་མཐོང་སྟེ་",
            "ཏིང་ངེ་འཛིན་གྱི་གདམས་ངག་ཐོབ་པ་བཞིན་",
            "ཤེས་རབ་ཀྱི་རྣམ་པར་དབྱེ་བས་",
            "ཐེ་ཚོམ་བྲལ་ནས་སེམས་རྩེ་གཅིག་ཐོབ་པའོ།།",
            "མདོར་ན་དམིགས་པ་ལ་རྩེ་གཅིག་པའི་",
            "ཏིང་ངེ་འཛིན་དེ་ལ་འདུན་བརྩོན་སེམས་དཔྱོད་བཞི་མཚུངས་ལྡན་དུ་ཚང་བ་ཡིན་ནོ།།",
            "ཐབས་རྣམ་པ་བཞི་ནི། ",
            "ཏིང་ངེ་འཛིན་མི་འགྲུབ་པའི་ཉེས་པ་ལྔ་སྤོང་བར་བྱེད་པའི་",
            "འདུ་བྱེད་བརྒྱད་ཡོད་པ་དེ་དག་སྐབས་འདིར་",
            "ཏིང་ངེ་འཛིན་འགྲུབ་པའི་ཐབས་རྣམ་པ་བཞིར་བསྡུས་པ་།",
            "སྤོང་བའི་འདུ་བྱེད་བརྒྱད་ནི། ",
            "དད་པ་འདུན་པ་རྩོལ་བ་ཤིན་སྦྱངས་དྲན་པ་ཤེས་བཞིན་",
            "སེམས་པ་བཏང་སྙོམས་བརྒྱད་དོ།།",
            "དེ་ཡང་དང་པོར་ཏིང་ངེ་འཛིན་འཐོབ་པ་ལ་དད་ནས་",
            "དེ་བསྒྲུབ་པར་འདུན་པས་རྩོལ་བ་བསྐྱེད་པ་ཡིན་པས། ",
            "རྩོལ་བ་ཡོད་ན་"
        ],
        [
            "དད་འདུན་སྔོན་དུ་ཡོད་པར་ངེས་པས། ",
            "འདི་གསུམ་ནི་རྩོལ་བར་བསྡུས་ཏེ་",
            "དེ་གཅིག་ནི་སྤྲོ་བའི་ཐབས་སམ་འབད་པར་བྱེད་པ་།",
            "ཐབས་གཉིས་པ་ནི་ཤིན་སྦྱངས་ཏེ་ལུས་དང་",
            "སེམས་ལས་སུ་རུང་བས་ཏིང་འཛིན་འགྲུབ་པ་",
            "ཕན་འདོགས་པའི་བདག་ཉིད་ཡིན་ནོ།།",
            "དྲན་པ་ཤེས་བཞིན་བྱེད་ལས་གཅིག་པས་",
            "གཅིག་བསྡུས་པ་ནི་ཐབས་གསུམ་པ་དམིགས་པ་ལ་",
            "མི་ཡེངས་པར་གཏོད་པར་བྱེད་པ་།",
            "སེམས་པ་དང་བཏང་སྙོམས་གཉིས་ནི་",
            "ཐབས་བཞི་པ་རྣམ་རྟོག་དང་ཉོན་མོངས་པའི་",
            "གཉེན་པོར་གྱུར་པ་ཡིན་ནོ།།",
            "མངོན་པར་སྒྲུབ་པ་དྲུག་ནི། ",
            "རྫུ་འཕྲུལ་གྱི་རྐང་པ་ལ་བརྟེན་ནས་",
            "མཐོང་བ་མངོན་པར་བསྒྲུབ་པ་ནི་སྤྱན་ལྔ་།",
            ""
        ],
        [
            "རྫུ་འཕྲུལ་གྱི་རྐང་པ་བསྒོམས་པའི་རྣམ་སྨིན་ལས་",
            "ཤའི་སྤྱན་གྱིས་སྟོང་གསུམ་གྱི་སྟོང་ཆེན་པོའི་",
            "འཇིག་རྟེན་ཁམས་ན་",
            "གཟུགས་ཕྲ་རགས་གང་ཡོད་པ་ཐམས་ཅད་མཐོང་བའོ།།",
            "རྫུ་འཕྲུལ་གྱི་སྤྱན་ནམ་ལྷའི་སྤྱན་ནི་",
            "བསམ་གཏན་དང་པོ་སོགས་",
            "བཞི་པའི་བར་བསྒོམས་པས་",
            "ཤའི་སྤྱན་ལས་ཁྱད་དུ་འཕགས་པར་",
            "ཕྱོགས་བཅུ་དུས་གསུམ་གྱི་",
            "གཟུགས་ཆེ་ཕྲ་ཅི་རིགས་པར་མཐོང་བའོ།།",
            "འཕགས་པའི་ཤེས་རབ་ཀྱི་སྤྱན་ནི་",
            "རྣམ་པར་མི་རྟོག་པའི་ཡེ་ཤེས་ཀྱིས་",
            "ཆོས་ཉིད་དེ་བཞིན་ཉིད་གཟིགས་པའོ།།",
            "ཆོས་ཀྱི་སྤྱན་ནི་",
            "མདོ་ལ་སོགས་པ་གསུང་རབ་ཐམས་ཅད་ཀྱི་",
            "ཚིག་དོན་ཐོགས་པ་མེད་པར་ཤེས་པའོ།།",
            "སངས་རྒྱས་ཀྱི་སྤྱན་གྱིས་",
            "དུས་གསུམ་གྱི་ཤེས་བྱའི་ཆོས་ཇི་ལྟ་ཇི་སྙེད་ཀྱིས་བསྡུས་པ་ཀུན་",
            "མངོན་སུམ་གཟིགས་པའོ།།",
            "ཤའི་མིག་དེ་ལ་དཔག་ཚད་གཅིག་མཐོང་བས་",
            "བརྒྱ་དང་འཛམ་གླིང་ཙམ་དང་",
            "སྟོང་ཆེན་པོའི་འཇིག་རྟེན་གྱི་ཁམས་ཀུན་གྱི་",
            "གཟུགས་ཕྲ་རགས་ཤེས་པའི་བར་དང༌། ",
            "སངས་རྒྱས་ཀྱི་ཤའི་སྤྱན་གྱིས་",
            "ཕྱོགས་བཅུའི་འཇིག་རྟེན་མ་ལུས་པའི་",
            "ད་ལྟར་གྱི་གཟུགས་ཀུན་གསལ་བར་མཐོང་བའོ།།",
            ""
        ],
        [
            "ལྷའི་སྤྱན་ལའང་ལས་ལས་སྐྱེས་པ་དང་",
            "སྒོམ་པ་ལས་སྐྱེས་པ་གཉིས་ཡོད་པའི་",
            "དང་པོ་ལྷ་རྣམས་ཀྱིས་རང་གི་ལས་ལས་སྐྱེས་པའི་",
            "ཤིན་ཏུ་དྭངས་པའི་དབང་པོ་ཐོབ་པས་ཐག་ཉེ་རིང་གི་",
            "གཟུགས་ཀུན་གསལ་བར་མཐོང་བའོ།།",
            "བསྒོམས་པ་ལས་བྱུང་བ་ནི་རྣལ་འབྱོར་པ་རྣམས་ཀྱིས་",
            "བསམ་གཏན་སྒོམ་པའི་མཐུས་བསམ་གཏན་",
            "ས་པའི་འབྱུང་བ་ལས་གྱུར་པའི་དབང་པོ་ཤིན་ཏུ་",
            "དྭངས་པ་ཐོབ་པ་དེས། ",
            "སེམས་ཅན་དེ་དག་སྔར་གང་ནས་ཤི་འཕོས་པ་དང༌། ",
            "མ་འོངས་པར་ནི་གང་དུ་སྐྱེ་བར་འགྱུར་བའི་",
            "འདས་མ་འོངས་པའི་གཟུགས་དང་",
            "ད་ལྟར་གྱི་གཟུགས་གཟིགས་སོ།།",
            "ཆོས་ཀྱི་སྤྱན་གྱིས་ཆོས་རྣམས་ཀྱི་རང་སྤྱིའི་མཚན་ཉིད་དང༌། ",
            "གང་ཟག་དག་གི་རྒྱུད་ཚོད་",
            "རང་དང་མཉམ་པ་དང་དམའ་བ་རྣམས་གཟིགས་སོ།།",
            "སངས་རྒྱས་ཀྱི་སྤྱན་གྱིས་ཆོས་ཐམས་ཅད་ལ་",
            "ཆགས་ཐོགས་དང་བྲལ་བར་གཟིགས་པའོ།།",
            "སྤྱན་ལྔ་ལ་རྣམ་གྲངས་གཞན་དང་གཞན་དུ་",
            "བཤད་པའང་འགྲེལ་བར་གསུངས་སོ།།",
            "གདམས་ངག་མངོན་པར་སྒྲུབ་པ་ནི་",
            "མངོན་ཤེས་དྲུག་།",
            ""
        ],
        [
            "རྫུ་འཕྲུལ་གྱི་རྐང་པ་ལ་བརྟེན་ནས་",
            "རང་གིས་དེ་བཞིན་གཤེགས་པ་ལས་",
            "གདམས་ངག་གི་ལུང་ནོད་པ་དང༌། ",
            "སེམས་ཅན་གཞན་ལ་བདག་གིས་གདམས་ངག་གི་",
            "ལུང་སྟེར་བའི་རྒྱུ་ནི་བསམ་གཏན་ལ་བརྟེན་ནས་",
            "མངོན་ཤེས་དྲུག་འགྲུབ་པ་།",
            "རྫུ་འཕྲུལ་གྱི་མངོན་པར་ཤེས་པས་",
            "སངས་རྒྱས་རྣམས་ཀྱི་ཞིང་དང་སེམས་ཅན་གྱི་",
            "གནས་དེ་དང་དེ་དག་ཏུ་ཐོགས་པ་མེད་པར་འགྲོ་བ་དང༌། ",
            "ལྷའི་མིག་གིས་སངས་རྒྱས་ཀྱི་སྐུ་དང་སེམས་ཅན་གྱི་ལུས་མཐོང་བ་དང༌། ",
            "ལྷའི་རྣ་བས་དེ་བཞིན་གཤེགས་པའི་གསུང་དང་",
            "སེམས་ཅན་རྣམས་ཀྱི་སྒྲ་ཐོས་པ་དང༌། ",
            "གཞན་སེམས་ཤེས་པས་སེམས་ཅན་རྣམས་ཀྱི་",
            "ཡིད་ལ་ཅི་བསམས་པ་ཤེས་པ་དང༌། ",
            "སྔོན་གནས་རྗེས་སུ་དྲན་པས་རང་གཞན་འདས་པའི་",
            "དུས་ན་གང་དང་གང་དུ་སྐྱེས་པ་ཤེས་པ་དང༌། ",
            "འཆི་འཕོ་ཤེས་པས་མ་འོངས་པར་གང་དང་གང་དུ་སྐྱེ་བ་ཤེས་པ་དང༌། ",
            "ཟག་ཟད་ཀྱི་མངོན་པར་ཤེས་པས་",
            "བདག་གཞན་གྱི་སེམས་རྒྱུད་ལ་ཡོད་པའི་",
            "ཉོན་མོངས་པ་རྣམས་ཟད་པར་བྱ་བའི་ཕྱིར་",
            "དེ་བཞིན་གཤེགས་པ་ལས་གདམས་ངག་གི་ལུང་ནོད་ནས་",
            "སེམས་ཅན་གཞན་ལའང་ལུང་སྟོན་པར་བྱེད་པ་ཉིད་དང༌། ",
            "གནས་པས་རྣམ་པར་རྩེ་བ་ནི། ",
            "རྫུ་འཕྲུལ་གྱི་མངོན་པར་ཤེས་པས་",
            "དེ་བཞིན་གཤེགས་པའི་འཁོར་གྱི་དཀྱིལ་འཁོར་སོགས་སུ་",
            "རྫུ་འཕྲུལ་དང་སྤྲུལ་པ་སྣ་ཚོགས་ཀྱི་རྣམ་པར་རྩེ་བའམ་རོལ་བར་བྱེད་པ་དང༌། ",
            "སྨོན་ལམ་དང་ནི་ཞེས་པ་སྨོན་ལམ་མངོན་པར་སྒྲུབ་པ་ནི། ",
            "གང་སྨོན་ལམ་གྱི་མཐུ་ལས་སྐྱེས་པའི་ཡེ་ཤེས་དེའི་དབང་གིས་ཇི་ལྟར་",
            "སྨོན་ལམ་བཏབ་པ་བཞིན་དུ་ལྷ་དང་མི་ལ་སོགས་པའི་",
            "སྐྱེ་གནས་དེ་དག་ཏུ་ཅི་དགར་འགྱུར་ཞིང་",
            "སེམས་ཅན་གྱི་དོན་སྣ་ཚོགས་མཛད་པས་རོལ་པའོ།།",
            "སྨོན་ལམ་གྱི་དབང་གིས་སྐྱེ་བ་བཟུང་བའི་",
            "བྱང་སེམས་དེ་དག་གི་ལུས་ཀྱི་ཡོན་ཏན་དང༌། ",
            "སེམས་ཀྱི་མཐུའི་ཡོན་ཏན་དང༌། ",
            "སྒྲ་དབྱངས་ཀྱི་ཡོན་ཏན་ལ་སོགས་པ་",
            "བརྗོད་དུ་སླ་བ་མ་ཡིན་ནོ་",
            "ཞེས་ས་བཅུ་པའི་མདོ་ལས་གསུངས་པ་བཞིན་ནོ།།",
            ""
        ],
        [
            "དབང་ཐོབ་པ་མངོན་པར་སྒྲུབ་པ་ནི། ",
            "དབང་བཅུ་ཐོབ་པ་སྟེ་",
            "རྫུ་འཕྲུལ་གྱི་རྐང་པ་བཞི་བསྒོམས་པའི་མཐུས་ཚེའི་",
            "འདུ་བྱེད་བྱིན་གྱིས་བརླབས་ནས་",
            "ཇི་སྲིད་འདོད་པ་དེ་སྲིད་དུ་གནས་པ་ནི་ཚེ་ལ་དབང་བའོ།།",
            "དེ་བཞིན་དུ་ཇི་ལྟར་འདོད་པ་བཞིན་དུ་",
            "ཐེག་པ་ཆེན་པོའི་ཏིང་ངེ་འཛིན་དཔག་ཏུ་མེད་པ་ལ་སྙོམས་པར་འཇུག་པ་ནི་",
            "སེམས་ལ་དབང་བའོ།།",
            "ནམ་མཁའ་ལས་ཅི་དང་",
            "ཅི་འདོད་པའི་ཡོ་བྱད་སྣ་ཚོགས་ཆར་ཕབ་སྟེ་",
            "སེམས་ཅན་རྣམས་ལ་ཕན་འདོགས་པ་ཡོ་བྱད་ལ་དབང་བའོ།།",
            "ལུས་ངག་གི་ལས་ཀྱི་སྤྲུལ་པ་སྣ་ཚོགས་བྱེད་པའམ། ",
            "ཁམས་དང་",
            "འགྲོ་བ་སྐྱེ་གནས་གཞན་དུ་སྐྱེས་པའི་",
            "ལས་དག་བྱིན་གྱིས་བརླབས་ནས་",
            "ཁམས་དང་",
            "འགྲོ་བ་གཞན་དུ་འགྲོ་བར་བྱེད་པ་ལས་ལ་དབང་བའོ།།",
            "གཟུགས་ཁམས་ཀྱི་བསམ་གཏན་ལ་གནས་ཤིང་",
            "དེ་ལས་མ་ཉམས་བཞིན་དུ་",
            "སེམས་ཅན་གྱི་དོན་དུ་འདོད་པའི་",
            "ཁམས་སུ་སྐྱེ་བ་སྐྱེ་བ་ལ་དབང་པའོ།།",
            "ས་གསེར་དང་",
            "ཆུ་བདུད་རྩི་ལ་སོགས་པ་",
            "ཇི་ལྟར་མོས་པ་དེར་འགྱུར་བ་མོས་པ་ལ་དབང་བའོ།།",
            ""
        ],
        [
            "ས་དང་པོར་སྨོན་ལམ་ཆེན་པོ་བཅུ་གསུངས་པས་",
            "མཚོན་ནས་བདག་དང་གཞན་གྱི་དོན་ཕུན་སུམ་ཚོགས་པར་བྱེད་པའི་",
            "སྨོན་ལམ་ཆེན་པོ་གྲངས་མེད་པ་མངོན་པར་སྒྲུབ་པ་ནི་",
            "སྨོན་ལམ་ལ་དབང་བའོ།།",
            "སེམས་ཅན་རྣམས་དད་པ་བསྐྱེད་པའི་ཕྱིར་འབར་བ་དང་འཕུར་བ། ",
            "འོད་འགྱེད་པ་སོགས་རྫུ་འཕྲུལ་དང་ཆོ་འཕྲུལ་དཔག་ཏུ་མེད་པ་",
            "སྟོན་པ་ནི་རྫུ་འཕྲུལ་ལ་དབང་བའོ།།",
            "ཆོས་དང་དོན་དང་ངེས་པའི་ཚིག་དང་",
            "སྤོབས་པ་བཞི་རབ་ཀྱི་མཐར་ཕྱིན་པ་ཡེ་ཤེས་ལ་དབང་བའོ།།",
            "མདོ་སྡེ་ལ་སོགས་པའི་ཆོས་ཐམས་ཅད་",
            "མིང་ཚིག་ཡི་གེ་སྣ་ཚོགས་ཀྱིས་སེམས་ཅན་རྣམས་ལ་",
            "བསྟན་ནས་སེམས་ཚིམ་པར་བྱེད་པ་ཆོས་ལ་དབང་བའོ།།",
            "དབང་བཅུའི་རྒྱུ་ནི་དང་པོ་གསུམ་",
            "སྦྱིན་པའི་ཕར་ཕྱིན་རྫོགས་པ་ལས་འཐོབ་།",
            "མི་འཇིགས་པའི་སྦྱིན་པས་ཚེ། ",
            "ཆོས་ཀྱི་སྦྱིན་པས་སེམས། ",
            "ཟང་ཟིང་གི་སྦྱིན་པས་ཡོ་བྱད་ལ་དབང་འཐོབ་བོ། །",
            "ལས་དང་སྐྱེ་བར་དབང་བ་གཉིས་",
            "ཚུལ་ཁྲིམས་ཕར་ཕྱིན་རྫོགས་པ་ལས་ཏེ་",
            "ལུས་ཀྱི་ལས་དག་པས་ལུས་ཀྱི་སྤྲུལ་བ་དང༌། ",
            "ངག་གི་ལས་དག་པས་ངག་གི་སྤྲུལ་བ་སྣ་ཚོགས་འགྱེད་པ་དང༌། ",
            "ཚུལ་ཁྲིམས་ཡོངས་སུ་དག་པས་གང་འདོད་པར་སྐྱེ་བ་འཐོབ་བོ། །",
            "བཟོད་པའི་ཕར་ཕྱིན་རྫོགས་པས་",
            "སེམས་ཅན་རྣམས་ཀྱི་སེམས་མ་དཀྲུགས་ཤིང་",
            "ཡིད་དང་མཐུན་པ་བྱས་པས་",
            "གང་དང་གང་དུ་མོས་པ་བསྐྱེད་པ་དེ་དང་",
            "དེ་བཞིན་འགྲུབ་པས་མོས་པ་ལ་དབང་འཐོབ་བོ། །",
            "བརྩོན་འགྲུས་ཀྱི་ཕར་ཕྱིན་རྫོགས་པའི་",
            "མཐུས་སྨོན་ལམ་ལ་དབང་བ་འཐོབ་སྟེ་",
            ""
        ],
        [
            "སྔོན་དང་གཞན་གྱི་དོན་ལ་བརྩོན་པས་",
            "ཕྱིས་བདག་དང་གཞན་གྱི་དོན་དུ་སྨོན་ལམ་ཇི་ལྟར་བཏབ་པ་",
            "དེབཞིན་དུ་འགྲུབ་པའི་ཕྱིར་རོ། །",
            "བསམ་གཏན་གྱི་ཕར་ཕྱིན་རྫོགས་ནས་",
            "སེམས་ཀྱི་དབང་འཐོབ་པས་རྫུ་འཕྲུལ་",
            "ཅི་འདོད་པ་ལ་དབང་འཐོབ་བོ། །",
            "ཡེ་ཤེས་དང་ཆོས་ལ་དབང་བ་གཉིས་ནི་",
            "ཤེས་རབ་ཀྱི་ཕར་ཕྱིན་ཡོངས་སུ་རྫོགས་པའི་",
            "སྟོབས་ཀྱིས་འགྲུབ་བོ། །",
            "ཆོས་ཐོབ་པ་ནི་བསྒྲུབ་པའི་ཕྱིར། །",
            "ཞེས་པ་ཆོས་ཐོབ་པ་མངོན་པར་བསྒྲུབ་པ་སྟེ་",
            "མཐར་ཐུག་གི་ཡོན་ཏན་སངས་རྒྱས་ཀྱི་སྟོབས་བཅུ་དང་",
            "མི་འཇིགས་པ་བཞི་དང་མ་འདྲེས་པ་",
            "བཅོ་བརྒྱད་སོགས་སྒྲུབ་པའོ།།",
            "དེ་ལྟར་རྫུ་འཕྲུལ་གྱི་རྐང་པ་བཞི་ལ་བརྟེན་ནས་",
            "མངོན་པར་སྒྲུབ་པ་རྣམ་པ་དྲུག་བསྒྲུབ་པའི་ཕྱིར་རོ། །",
            " བཞི་པ་དབང་པོ་ལྔ་བཤད་པ་ནི། ",
            "ཞེས་ཚིག་རྐང་གཅིག་གིས་བསྟན་ཏེ",
            "དད་པའི་དབང་པོ་དང༌། ",
            "དེ་བཞིན་དུ་བརྩོན་འགྲུས་དང༌། ",
            "དྲན་པ་དང༌། ",
            "ཏིང་ངེ་འཛིན་དང༌། ",
            "ཤེས་རབ་ཀྱི་དབང་པོ་ལྔ་ལས། ",
            "དད་པ་ནི་ལས་དང་",
            "ལས་ཀྱི་འབྲས་བུ་འབྱུང་བ་བསླུ་མེད་དུ་ཡོད་པ་སོགས་",
            "ཡོད་པའི་དོན་ལ་དེ་བཞིན་དུ་ཡིད་ཆེས་པའི་དད་པ་དང༌། ",
            "དཀོན་མཆོག་གསུམ་གྱི་ཡོན་ཏན་ལ་",
            "སེམས་རབ་ཏུ་དང་བའི་དད་པ་དང༌། ",
            "མྱ་ངན་ལས་འདས་པ་འཐོབ་པར་བྱ་བ་དང༌། ",
            "འཕགས་པའི་ལམ་བསྒྲུབ་པར་བྱ་བ་ལ་",
            "དེ་ལྟར་སྒྲུབ་ནུས་པར་མཐོང་ནས་",
            "མངོན་པར་འདོད་པའི་དད་པ་གསུམ་མམ། ",
            "ཡང་ན་ཆོས་བཞི་ལ་དད་པ་།",
            ""
        ],
        [
            "ལས་རྒྱུ་འབྲས་ཡོད་པར་ཡིད་ཆེས་ནས་",
            "སྲོག་གི་ཕྱིར་ཡང་སྡིག་པ་མི་བྱེད་པ་དང༌། ",
            "བྱང་ཆུབ་སེམས་དཔའི་སྤྱོད་པ་ལ་དད་དེ་",
            "ཐེག་པ་གཞན་མི་འདོད་པ་དང༌། ",
            "རྟེན་ཅིང་འབྲེལ་བར་འབྱུང་བའི་",
            "ཆོས་བདག་མེད་པ་རྣམ་ཐར་སྒོ་གསུམ་གྱི་",
            "རང་བཞིན་ཟབ་མོ་སྟོང་པ་ཉིད་ལ་",
            "དད་པས་ལྟ་བར་གྱུར་པ་ཐམས་ཅད་ཀྱི་བག་ལ་ཉལ་འཇོམས་པ་དང༌། ",
            "སྟོབས་དང་",
            "མི་འཇིགས་པ་སོགས་སངས་རྒྱས་ཀྱི་ཆོས་རྒྱ་ཆེན་པོ་ཐམས་ཅད་ལ་",
            "དད་པས་ཐེ་ཚོམ་དང་",
            "སོམ་ཉི་མེད་པར་དེ་དག་སྒྲུབ་པ་སྟེ་",
            "རྣམ་པ་བཞི་ལ་",
            "དད་པའི་དབང་པོ་ཞེས་བློ་གྲོས་མི་ཟད་པའི་མདོ་ལས་གསུངས་སོ།།",
            "གང་ལ་དད་པའི་ཆོས་དེ་",
            "བརྩོན་འགྲུས་གྱི་དབང་པོས་སྒྲུབ་པར་བྱེད་པ་",
            "ཡང་དག་སྤོང་བ་བཞིའི་",
            "རང་བཞིན་ཅན་ནི་བརྩོན་འགྲུས་ཀྱི་དབང་པོའོ།།",
            "བརྩོན་འགྲུས་ཀྱི་བསྒྲུབ་པའི་ཆོས་ལ་",
            "དྲན་པས་མི་བརྗེད་པར་བྱ་བ་།",
            "དྲན་པ་ཉེ་བར་བཞག་པ་",
            "བཞི་ཐོབ་པ་ནི་དྲན་པའི་དབང་པོའོ།།",
            "བསམ་གཏན་བཞི་དང་",
            "གཟུགས་མེད་པ་བཞིའི་སྙོམས་འཇུག་ཐོབ་པ་དང༌། ",
            "དྲན་པའི་དབང་པོས་ཆུད་མི་གཟོན་པར་བྱས་པའི་",
            "ཆོས་དེ་ལ་རྒྱུན་དུ་སེམས་རྩེ་གཅིག་ཏུ་འཇོག་པ་ནི་",
            "ཏིང་ངེ་འཛིན་གྱི་དབང་པོའོ།།",
            ""
        ],
        [
            "ཏིང་ངེ་འཛིན་གྱི་དབང་པོས་རྩེ་གཅིག་ཏུ་བྱས་པའི་",
            "ཆོས་རྣམས་ཀྱི་རང་དང་སྤྱིའི་མཚན་ཉིད་ཤེས་པའམ་",
            "འཕགས་པའི་བདེན་པ་བཞི་ཤེས་པ་ནི་",
            "ཤེས་རབ་ཀྱི་དབང་པོའོ།།",
            "དེ་ལྟར་སྤྱིར་བསྟན་ནས་",
            "སྐབས་འདིར་དབང་པོ་ལྔ་པོའི་གཞི་འམ་གནས་སམ་",
            "དམིགས་པ་བཤད་པ་ནི། ",
            "དད་པའི་དབང་པོས་དམིགས་ཡུལ་ལས་གཞི་ནི་བྱང་ཆུབ་།",
            "ཐེག་པ་ཆེན་པོའི་འབྲས་བུ་ཟད་མི་ཤེས་པའི་ཡེ་ཤེས་སམ་",
            "ས་དང་པོའི་གཉིས་སུ་མེད་པའི་ཡེ་ཤེས་བྱང་ཆུབ་ལ་དམིགས་ནས་",
            "དེ་ལ་དད་ཅིང་དེ་ཉིད་འཐོབ་པར་བྱའོ་",
            "ཞེས་དམིགས་པའོ།།",
            "བརྩོན་འགྲུས་དབང་པོས་ནི་ས་དང་",
            "ཕ་རོལ་ཏུ་ཕྱིན་པའི་མཚན་ཉིད་ཅན་ལྷག་པའི་ཚུལ་ཁྲིམས་དང༌། ",
            "ལྷག་པའི་ཤེས་རབ་ཀྱིས་བསྡུས་པའི་",
            "བྱང་ཆུབ་སེམས་དཔའི་སྤྱོད་པ་ལ་དམིགས་ནས་",
            ""
        ],
        [
            "བརྩོན་འགྲུས་ཀྱིས་སྤྱོད་པ་",
            "དེ་དག་སྒྲུབ་པར་བྱེད་པ་དང༌། ",
            "དྲན་པའི་དབང་པོས་ཐོས་པ་མཆོག་",
            "ཐེག་པ་ཆེན་པོའི་ཆོས་ཇི་ལྟར་ཐོས་པ་དང༌། ",
            "ཇི་ལྟར་གཟུང་བ་དང༌། ",
            "དེ་ལྟར་ཚིག་གིས་རྒྱས་པར་གཏན་ལ་དབབ་པ་བཞིན་",
            "མི་བརྗེད་པར་འཛིན་པ་དང༌། ",
            "མོས་པའི་སྤྱོད་པའི་ཏིང་ངེ་འཛིན་གྱི་དབང་པོས་",
            "ས་དང་པོའི་ཞི་གནས་ཁྱད་པར་ཅན་དེ་",
            "ཇི་ལྟར་འཐོབ་པར་བྱ་ཞེས་དམིགས་པའོ།།",
            "ཤེས་རབ་ཀྱི་དབང་པོས་ནི་ས་དང་པོའི་",
            "ལྷག་མཐོང་རྣམ་པར་མི་རྟོག་པའི་ཡེ་ཤེས་དེ་",
            "ཇི་ལྟར་འཐོབ་པར་བྱ་ཞེས་དམིགས་པའི་ཕྱིར་",
            "དེ་ལྟར་བྱང་ཆུབ་ལ་སོགས་པ་དེ་དག་དད་སོགས་ཀྱི་",
            "གཞིའམ་དམིགས་ཡུལ་ཡིན་པར་ནི་ཤེས་པར་བྱ་སྟེ",
            "འདི་ལྔ་ལ་ཅིའི་ཕྱིར་དབང་པོ་ཞེས་བརྗོད་ན་",
            "རྣམ་བྱང་གི་དོན་ཀུན་སྒྲུབ་པ་ལ་",
            "དབང་བྱེད་པའི་སྐབས་ཀྱི་དབང་པོ་ཞེས་སུ་བཞག་།",
            "དད་པས་བྱང་ཆུབ་ལ་དབང་བྱེད་པ་དང༌། ",
            "བརྩོན་འགྲུས་ཀྱིས་བྱང་ཆུབ་སེམས་དཔའི་",
            "སྤྱོད་པ་ལ་དབང་བྱེད་པ་དང༌། ",
            "དྲན་པས་ཐེག་ཆེན་གྱི་ཆོས་དང༌། ",
            "ཏིང་ངེ་འཛིན་གྱིས་ཞི་གནས་དང༌། ",
            "ཤེས་རབ་ཀྱིས་ལྷག་མཐོང་གི་དོན་སྒྲུབ་པ་ལ་",
            "དབང་བྱེད་པའི་ཕྱིར་རོ། །",
            "ཡང་ན་དབང་པོ་ལྔས་རང་གཞན་གྱི་",
            "དོན་སྒྲུབ་པར་བྱེད་པ་ལ་འདོད་དོ།། ",
            "ལྔ་པ་སྟོབས་ལྔ་བཤད་པ་ནི། ",
            "ཀུན་ནས་ཉོན་མོངས་ཅན་དུ་འདོད།། ",
            "མི་མཐུན་ཕྱོགས་ཉམས་ཆུང་བས་ཀྱང༌། །",
            " དེ་དག་ཉིད་ལ་སྟོབས་ཞེས་བྱ།།",
            ""
        ],
        [
            "ཞེས་ཚིག་རྐང་གསུམ་གྱིས་བསྟན་།",
            "དད་པའི་སྟོབས། ",
            "བརྩོན་འགྲུས་ཀྱི་སྟོབས། ",
            "དྲན་པའི་སྟོབས། ",
            "ཏིང་ངེ་འཛིན་གྱི་སྟོབས། ",
            "ཤེས་རབ་ཀྱི་སྟོབས་ལྔ་ནི། ",
            "རང་རང་གི་མི་མཐུན་ཕྱོགས་ཀྱིས་",
            "བརྫི་མི་ནུས་པའི་ཚེ་ན་སྟོབས་ཀྱི་མིང་ཅན་དུ་བརྗོད་དོ།།",
            "མོས་སྤྱོད་ཀྱི་གནས་སྐབས་ཀྱི་",
            "དད་སོགས་སྟོབས་ལྔ་པོ་",
            "འདི་དག་གི་མཐུས་འཕགས་པའི་ས་དང་པོ་ལ་འཇུག་པ་།",
            "འདི་དག་གོང་ནས་",
            "གོང་དུ་འཕེལ་བས་",
            "འཕགས་པའི་ས་དངོས་སུ་འདྲེན་པ་ཡིན་ཡང༌། ",
            "མཐོང་སྤང་ལས་མ་གྲོལ་བས་",
            "ཀུན་ནས་ཉོན་མོངས་ཅན་སོ་སོའི་སྐྱེ་བོའི་སས་བསྡུས་པའོ།།",
            "དབང་པོ་དང་སྟོབས་ཀྱི་ཁྱད་པར་ཇི་ལྟར་ཡིན་ཞེ་།",
            "སྟོབས་ལྔ་པོ་འཇིག་རྟེན་པ་ཡིན་ཡང་ཇི་སྲིད་དུ་མ་དད་པ་དང༌། ",
            "ལེ་ལོ་དང༌། ",
            "བརྗེད་ངས་དང༌། ",
            "རྣམ་གཡེང་དང༌། ",
            "ཤེས་རབ་འཆལ་བའི་རྨོངས་པ་ཡིས་",
            "བརྫི་ཞིང་བར་དུ་གཅོད་པར་བྱེད་ནུས་པ་",
            "དེ་སྲིད་དུ་དབང་པོ་ཞེས་བྱ་ལ",
            ""
        ],
        [
            "མི་མཐུན་ཕྱོགས་དེ་དག་ཉམ་ཆུང་བས་",
            "གཉེན་པོ་དད་པ་སོགས་",
            "ལྔ་པོ་དེ་ལ་ཚུར་མི་ཚུགས་ཤིང་",
            "བརྫི་མི་ནུས་པའི་ཚེ་ན་",
            "དད་སོགས་དེ་དག་ཉིད་ལ་སྟོབས་ཞེས་བྱའོ།། ",
            "དྲུག་པ་བྱང་ཆུབ་ཀྱི་ཡན་ལག་བདུན་བཤད་པ་ནི། ",
            "སར་ཞུགས་རྣམས་ལ་བྱང་ཆུབ་ཀྱི། །",
            " ཡན་ལག་རྣམ་པར་གཞག་པར་འདོད།། ",
            "ཆོས་རྣམས་དང་ནི་སེམས་ཅན་ཀུན། །",
            " མཉམ་པ་ཉིད་དུ་རྟོགས་ཕྱིར་རོ། །",
            " ཤེས་བྱ་མ་རྒྱལ་རྒྱལ་བྱའི་ཕྱིར། །",
            " དྲན་པ་དག་ནི་ཀུན་ཏུ་སྤྱོད།། ",
            "འདི་ཡི་རྣམ་འབྱེད་རྟོག་པ་ཡི། །",
            " མཚན་མ་ཐམས་ཅད་འཇོམས་པར་བྱེད།། ",
            "འདི་ཡི་བརྩོན་འགྲུས་མ་ལུས་པ། །",
            " མྱུར་དུ་རྟོགས་པར་བྱ་ཕྱིར་འཇུག། ",
            "ཆོས་ཀྱི་སྣང་བ་རྣམ་འཕེལ་བའི། །",
            " དགའ་བས་རྟག་ཏུ་རྒྱས་པར་འགྱུར།།",
            ""
        ],
        [
            "སྒྲིབ་པ་ཀུན་ལས་ཐར་བའི་ཕྱིར། །",
            " ཤིན་ཏུ་སྦྱངས་པས་བདེ་བ་འཐོབ།། ",
            "ཏིང་ངེ་འཛིན་ལས་བསམ་པའི་དོན། །",
            " འབྱོར་བ་ཉེ་བར་སྐྱེ་བར་འགྱུར།། ",
            "བཏང་སྙོམས་ཀྱིས་ནི་ཐམས་ཅད་དུ། །",
            " འདི་ནི་ཇི་ལྟར་འདོད་བཞིན་གནས། །",
            " རྗེས་ལ་ཐོབ་དང་མི་རྟོག་པའི། །",
            " གནས་པས་མཆོག་ནི་རྟག་ཏུ་གནས། །",
            " ཡོན་ཏན་དེ་ལྟའི་སེམས་དཔའ་ནི། །",
            " འཁོར་ལོས་སྒྱུར་བ་འདྲ་བར་འཇོག། ",
            "རྟག་ཏུ་རིན་ཆེན་བདུན་ལྟ་བུའི། །",
            " བྱང་ཆུབ་ཡན་ལག་རྣམས་ཀྱིས་བསྐོར།། ",
            "རང་བཞིན་ཡན་ལག་གནས་ཡན་ལག །",
            " གསུམ་པ་ངེས་འབྱུང་ཡན་ལག་སྟེ།། ",
            "བཞི་པ་ཕན་ཡོན་ཡན་ལག་ཡིན།།",
            ""
        ],
        [
            "རྣམ་གསུམ་ཉོན་མོངས་མེད་ཡན་ལག །",
            " ཅེས་པས་བསྟན་།",
            "དྲན་པ་བྱང་ཆུབ་ཀྱི་ཡན་ལག་དང༌། ",
            "དེ་བཞིན་དུ་ཆོས་རྣམ་པར་འབྱེད་པ་དང༌། ",
            "བརྩོན་འགྲུས་དང༌། ",
            "དགའ་བ་དང༌། ",
            "ཤིན་ཏུ་སྦྱངས་པ་དང༌། ",
            "ཏིང་ངེ་འཛིན་དང༌། ",
            "བཏང་སྙོམས་བྱང་ཆུབ་ཀྱི་ཡན་ལག་བདུན་།",
            "དྲན་པ་ནི་ཞི་གནས་ཀྱི་ཕྱོགས་ཡིན་པས་",
            "བྱང་ཆུབ་ཕྱོགས་མཐུན་ཀྱི་ཆོས་སུམ་ཅུ་རྩ་བདུན་བསྒོམས་ཤིང་",
            "མྱོང་བས་མངོན་དུ་བྱས་པ་རྣམས་མ་བརྗེད་པར་",
            "སེམས་ལ་གསལ་བའོ།།",
            "ཆོས་རྣམ་པར་འབྱེད་པ་ཤེས་རབ་ཡིན་པས་",
            "ལྷག་མཐོང་གི་ཕྱོགས་ཏེ་མཐོང་ལམ་གྱི་དུས་ན་",
            "སྤང་བྱའི་ཆོས་ཀུན་ཉོན་གྱི་ཕྱོགས་དང༌། ",
            "བླང་བྱའི་ཆོས་རྣམ་བྱང་ཕྱོགས་རྣམས་ཀྱི་",
            "མཚན་ཉིད་མ་འདྲེས་པར་ཤེས་པའོ།།",
            "བརྩོན་འགྲུས་ནི་གོང་མའི་ཡོན་ཏན་ཁྱད་པར་ཅན་",
            "ལེན་པར་བྱེད་ཅིང་ཡོན་ཏན་དེ་ལྟ་བུ་ཐོབ་པ་ལ་",
            "གེགས་བྱེད་པའི་ཉེས་པ་རྣམས་སྤོང་བར་བྱེད་པའོ།།",
            "དགའ་བ་ནི་ས་དང་པོ་པས་ཆོས་དབྱིངས་ཀུན་ཏུ་",
            "འགྲོ་བའི་དོན་མངོན་སུམ་རྟོགས་པས་མཐོང་སྤང་གི་",
            "སྒྲིབ་པ་རྣམས་དང་བྲལ་ནས་ལུས་སེམས་ལ་",
            "དགའ་བའི་མཆོག་སྐྱེས་པའོ།།",
            ""
        ],
        [
            "དེའི་ཕྱིར་ས་དེ་ལའང་རབ་ཏུ་དགའ་བ་",
            "ཞེས་པའི་མིང་བཏགས་པའོ།།",
            "ཤིན་ཏུ་སྦྱངས་པ་ནི་ལུས་དང་སེམས་ལས་སུ་",
            "མི་རུང་བའི་གནས་ངན་ལེན་དང་བྲལ་བས་",
            "ལུས་ལས་སུ་རུང་བས་ཟོ་མདོག་བདེ་།",
            "སེམས་ལས་སུ་རུང་བས་དམིགས་པ་ལ་",
            "ཐོགས་པ་མེད་པར་འཇུག་པའོ།།",
            "ཏིང་ངེ་འཛིན་ནི་ཆོས་ཀྱི་དབྱིངས་དེ་བཞིན་ཉིད་ལ་",
            "དམིགས་པའི་སེམས་རྩེ་གཅིག་པའོ།།",
            "བཏང་སྙོམས་ནི་ཞུམ་པ་དང་",
            "རྒོད་པའི་ཉེས་པ་ཐམས་ཅད་སྤངས་ནས་",
            "རྒྱ་མཚོ་དྭངས་པ་རླབས་དང་མི་སྙོམས་པ་མེད་པ་ལྟར་",
            "ངང་གིས་གཡོ་བ་མེད་པར་གནས་པའོ།།",
            "དེ་བདུན་ལས་ཆོས་རྣམ་པར་འབྱེད་པ་དང་བརྩོན་འགྲུས་དང་",
            "དགའ་བ་གསུམ་ནི་ལྷག་མཐོང་གི་ཕྱོགས་སོ།།",
            ""
        ],
        [
            "ཤིན་སྦྱངས་ཏིང་འཛིན་བཏང་སྙོམས་གསུམ་ནི་",
            "ཞི་གནས་ཀྱི་ཕྱོགས་སོ།།",
            "དྲན་པ་ནི་གཉིས་ཀའི་ཕྱོགས་ཏེ་ཀུན་ཏུ་འགྲོ་བས་སོ།། ",
            "དེ་ལྟ་བུའི་བྱང་ཆུབ་ཀྱི་ཡན་ལག་བདུན་པོ་",
            "འདི་གང་གི་དུས་སུ་རྣམ་པར་བཞག་པ་དང༌། ",
            "གང་ཤེས་པས་རྣམ་པར་བཞག་པ་དང༌། ",
            "བདུན་པོ་ཉིད་ཇི་ལྟར་ཡིན་པ་རྣམ་པར་བཞག་པ་དང༌། ",
            "དེ་བདུན་ཡན་ལག་ལྔར་རྣམ་པར་བཞག་པ་བཞི་ལས། ",
            "དང་པོ་ནི། ",
            "སྔར་མོས་སྤྱོད་ཀྱི་སར་དྲན་པ་དང་ཤེས་རབ་སོགས་ཡོད་ཀྱང་",
            "བྱང་ཆུབ་ཡན་ལག་གི་མིང་མ་ཐོབ་ལ",
            "འཕགས་པའི་ས་སྐྱོན་མེད་པའི་སར་ཞུགས་པ་",
            "ས་དང་པོ་ཐོབ་པ་རྣམས་ཀྱི་",
            "རྒྱུད་ལ་ཡོད་པའི་དྲན་པ་སོགས་ལ་",
            "བྱང་ཆུབ་ཀྱི་ཡན་ལག་ཅེས་སུ་",
            "རྣམ་པར་བཞག་པར་འདོད་དོ།། ",
            "གཉིས་པ་འདི་དག་བྱང་ཆུབ་ཀྱི་",
            "ཡན་ལག་ཡིན་པར་བརྗོད་པའི་དོན་ནི། ",
            "ཡན་ལག་ཅན་མཉམ་པ་ཉིད་བྱང་ཆུབ་ཀྱི་",
            "རང་བཞིན་མངོན་སུམ་ཤེས་པ་ཐོབ་པ་",
            "དེའི་ཕྱིར་དྲན་པ་སོགས་ཀྱང་",
            "དེ་ཡི་ཡན་ལག་ཏུ་བཞག་སྟེ",
            "ཀུན་འབྱུང་གི་ཆོས་རྣམས་དང་ནི་",
            "སེམས་ཅན་ཀུན་གདོད་ནས་རང་བཞིན་གྱིས་",
            "མ་སྐྱེས་པའི་ཆོས་ཉིད་རྣམ་པར་དག་པ་ཡེ་ནས་",
            "བྱང་ཆུབ་པར་མཉམ་པ་ཉིད་དུ་རྟོགས་པའི་ཕྱིར། ",
            "དེའི་ཚེ་ན་འཇིག་རྟེན་ལས་འདས་པའི་དོན་དམ་",
            "བྱང་ཆུབ་ཀྱི་སེམས་མངོན་དུ་སྐྱེས་པའི་ཕྱིར་རོ། །",
            "དེ་ཡང་ཆོས་རྣམས་ལ་",
            "བདག་མེད་པར་རྟོགས་པས་ཆོས་མཉམ་པ་ཉིད་དང༌། ",
            "སེམས་ཅན་ནམ་གང་ཟག་ལ་བདག་མེད་པར་རྟོགས་པས་",
            "སེམས་ཅན་མཉམ་པ་ཉིད་མངོན་དུ་རྟོགས་པའོ།།",
            ""
        ],
        [
            "ཡང་ན་མཉམ་བཞག་ཏུ་ཆོས་དང་",
            "གང་ཟག་ལ་བདག་མེད་པ་ནམ་མཁའི་དཀྱིལ་ལྟ་བུར་",
            "ཁོང་དུ་ཆུད་པས་ཆོས་རྣམས་ཀྱི་མཉམ་པ་ཉིད་དང༌། ",
            "རྗེས་ཐོབ་ཏུ་བདག་གང་ཡིན་པ་",
            "སེམས་ཅན་ཐམས་ཅད་ཀྱང་དེ་ཉིད་ཡིན་ལ",
            "སེམས་ཅན་ཐམས་ཅད་གང་ཡིན་པ་བདག་ཀྱང་དེ་ཉིད་ཡིན་།",
            "ཇི་ལྟར་བདག་གི་སྡུག་བསྔལ་ཞི་བར་བྱེད་པ་བཞིན་",
            "སེམས་ཅན་ཐམས་ཅད་ཀྱི་",
            "སྡུག་བསྔལ་ཡང་བདག་གིས་ཞི་བར་བྱའོ་",
            "ཞེས་བདག་དང་གཞན་ཁྱད་མེད་པར་",
            "ཁོང་དུ་ཆུད་པས་སེམས་ཅན་ཐམས་ཅད་མཉམ་པ་ཉིད་དུ་ཤེས་པའོ།། ",
            "གསུམ་པ་བདུན་པོ་ཉིད་ཇི་ལྟར་ཡིན་པ་",
            "རྣམ་པར་བཞག་པ་ནི། ",
            "དཔེར་ན་འཁོར་ལོས་སྒྱུར་བའི་རྒྱལ་པོ་ལ་",
            "རྒྱལ་སྲིད་ཀྱི་ཡན་ལག་ཏུ་རིན་པོ་ཆེ་བདུན་དང་ལྡན་པ་དང་འདྲ་བར། ",
            "གདོད་ནས་སྐྱེ་བ་མེད་པའི་བྱང་ཆུབ་པ་མངོན་དུ་རྟོགས་པའི་",
            "བྱང་ཆུབ་སེམས་དཔའ་ལ་ཡང་བྱང་ཆུབ་ཀྱི་",
            "ཡན་ལག་བདུན་རྣམ་པར་བཞག་སྟེ",
            "འཁོར་ལོས་སྒྱུར་བ་འཇིག་རྟེན་དུ་",
            "ནམ་བྱུང་བ་ན་དེའི་བསོད་ནམས་ཀྱི་སྟོབས་ལས་",
            "ལྷའི་བཟོ་བོས་བྱས་པའི་ལྷ་རྫས་ལས་གྲུབ་པའི་",
            "འཁོར་ལོ་རིན་པོ་ཆེ་རྩིབས་སྟོང་དང་ལྡན་པ་",
            "མུ་ཁྱུད་ལེགས་པར་བཀྲ་བ་ཉིད་འབྱུང་སྟེ",
            "དེ་ཉིད་ཉི་མ་གཉིས་པ་བཞིན་དུ་ནམ་མཁའ་ལ་འཕགས་ཏེ་",
            ""
        ],
        [
            "སོང་བའི་རྗེས་སུ་འཁོར་ལོས་སྒྱུར་བ་ཉིད་དཔུང་གི་",
            "ཚོགས་དང་བཅས་པ་ཡང་ནམ་མཁའ་ལ་འགྲོ་ཞིང་",
            "ཡུལ་ཕྱོགས་ཀྱི་རྫོང་དང་མཁར་ལ་གནས་པའི་",
            "རྒྱལ་ཕྲན་རྣམས་ཀྱི་ཕྱོགས་སུ་ཕྱིན་པ་ཙམ་ནས་",
            "བསུ་ཞིང་འབངས་སུ་མཆི་།",
            "སྔར་འབངས་སུ་མ་ཕེབས་ཤིང་མ་རྒྱལ་བའི་ས་ཀུན་ལས་",
            "རྣམ་པར་རྒྱལ་བ་ཉིད་དུ་བྱེད་པ་ཉིད་ནི་",
            "འཁོར་ལོ་རིན་པོ་ཆེ་ཞེས་བྱའོ།།",
            "དེ་བཞིན་དུ་གླང་པོ་རིན་པོ་ཆེ་ནི་",
            "གངས་ཅན་རི་བོ་ནམ་མཁའ་ལ་འགྲོ་བ་ལྟ་བུ་གཟུགས་དང་",
            "སྟོབས་ཕུན་གསུམ་ཚོགས་པ་ཡན་ལག་ཐམས་ཅད་",
            "ལེགས་པར་གནས་པ་རྒྱལ་པོ་ཆེན་པོ་ལ་འོས་ཤིང་",
            "དུལ་བ་ཕུན་སུམ་ཚོགས་པ་ཕས་ཀྱི་རྒོལ་བའི་",
            "དཔུང་ཐམས་ཅད་འཇོམས་པ་བྱེད་པའོ།།",
            "རྟ་མཆོག་རིན་པོ་ཆེ་",
            "སྔོ་བསང་རྨ་བྱའི་མགྲིན་པའི་སྤུ་ལྟར་",
            "ཡིད་དུ་འོང་བའི་ཁ་དོག་དང་",
            "གཟུགས་བྱད་ཕུན་སུམ་ཚོགས་པ། ",
            "ཅང་ཤེས་ཐོ་རེངས་ཁྱེའུ་སུས་ཟ་བའི་ཡུན་ཚོད་ཙམ་ལ་",
            "རྒྱ་མཚོའི་མཐར་ཐུག་པའི་ས་རྣམས་བདེ་བླག་ཏུ་",
            "འཁོར་ཏེ་སླར་ལྡོག་ནུས་པའི་བཞོན་པའི་",
            "ཡོན་ཏན་ཕུན་སུམ་ཚོགས་པ། ",
            "ནོར་བུ་རིན་ཆེ་དགོས་འདོད་ཐམས་ཅད་འབྱུང་ཞིང་",
            "རྒྱུ་བཻཌཱུརྱ་ལས་གྲུབ་པ་ཁ་དོག་མཐོན་མཐིང་",
            "དབྱིབས་ལྟ་ན་སྡུག་པ་མཚན་མོར་ཡང་ཉི་མ་བཞིན་དུ་",
            "དཔག་ཚད་ཙམ་དུ་སྣང་བར་ནུས་པ་ཚ་བའི་དུས་སུ་",
            "བསིལ་བ་དང་གྲང་བའི་དུས་སུ་དྲོ་བ་འབྱིན་པ། ",
            "རེག་པ་ཙམ་གྱིས་ནད་ཐམས་ཅད་ཞི་བར་བྱེད་པ། ",
            "སྐམ་པ་དང་མྱ་ངན་གྱི་ཐང་དུ་",
            "ཡང་ཆུ་རྒྱུན་བཟང་པོ་འབྱིན་པ་སོགས་",
            "དོན་ཐམས་ཅད་སྒྲུབ་པར་བྱེད་པའི་",
            "མཐུ་ཕུན་སུམ་ཚོགས་པ་དང༌། ",
            "བཙུན་མོ་རིན་པོ་ཆེ་གཟུགས་བཟང་བའི་",
            "མཆོག་ཏུ་གྱུར་པ་ལྟ་ན་སྡུག་ཅིང་མཐོང་བ་ཙམ་གྱིས་",
            "དགའ་བ་སྐྱེད་པ། ",
            "སྐྱེས་པ་གཞན་ལ་མི་གཡེང་བ་སོགས་",
            "ཉོན་མོངས་པ་ཆུང་ཞིང་བདག་པོ་ལ་མཆོག་ཏུ་",
            "གུས་པས་ཡིད་འཛིན་པ། ",
            "ཚུལ་བཟང་པོའི་སྤྱོད་པས་",
            "ཐམས་ཅད་ཀྱི་ཡིད་འཕྲོག་པ། ",
            "ཁ་དང་ལུས་ལས་ལྷའི་སྤོས་ཀྱི་དྲི་འབྱུང་ཞིང༌",
            ""
        ],
        [
            "བསིལ་བ་དང་དྲོ་བ་སོགས་",
            "ཡིད་དུ་གང་འོང་བའི་རེག་བྱའི་",
            "ཁྱད་པར་མཆོག་དང་ལྡན་པ་སོགས་",
            "ཡོན་ཏན་ཐམས་ཅད་ལྡན་པའོ།།",
            "ཁྱིམ་བདག་རིན་པོ་ཆེ་ནི་ལག་པ་བརྐྱང་བ་ཙམ་གྱིས་",
            "ནོར་རྫས་ཅི་འདོད་པ་འབྱུང་བས་",
            "ནོར་མང་རྣམ་ཐོས་ཀྱི་བུ་དང་མཚུངས་པ། ",
            "རྒྱལ་པོས་ཇི་ལྟར་བསྒོ་བ་ཐམས་ཅད་ལེགས་པར་བསྒྲུབ་པ། ",
            "ནང་གི་གཉེར་བྱེད་པ་ཐམས་ཅད་ཀྱི་",
            "མཆོག་གི་ཡོན་ཏན་ཕུལ་དུ་ཕྱིན་པ་མངའ་བའོ།།",
            "ཀུན་མགོན་ནམ་བློན་པོའམ་",
            "དམག་དཔོན་རིན་པོ་ཆེ་ནི་",
            "དཔའ་བརྟན་དང་སྟོབས་ཕུན་སུམ་ཚོགས་པས་",
            "ཕ་རོལ་ཟིལ་གྱིས་གནོན་པ། ",
            "དཔུང་གི་བཀོད་པ་དུས་སུ་",
            "འགྲོ་བ་དང་ལྡོག་པ་ལ་མཁས་པ། ",
            "ལེགས་པར་བྱེད་པ་རྗེས་སུ་འཛིན་པ་དང་",
            "ཉེས་པར་བྱེད་པ་ཚར་གཅོད་པ་རྒྱལ་པོའི་བཞེད་པ་དང་",
            "ཕ་རོལ་གནོན་པ་ཐམས་ཅད་ཐོགས་མེད་དུ་སྒྲུབ་པར་ནུས་ཤིང་",
            "བཀའ་བཞིན་བྱེད་པའོ།།",
            "དཔེ་དེ་རྣམས་བཞིན་དུ་",
            "བྱང་ཆུབ་སེམས་དཔའ་ས་དང་པོ་ཐོབ་པའི་ཚེ། ",
            "སྔར་མོས་སྤྱོད་ཀྱི་ས་ལ་ཤེས་བྱ་གང་ཞིག་",
            "མངོན་སུམ་དུ་མ་ཤེས་པའམ་",
            "མངོན་སུམ་དུ་ཤེས་པའི་སྒྲིབ་པ་ལས་",
            "མ་རྒྱལ་བ་དེ་ལས་ས་དང་པོ་དེའི་དུས་སུ་མངོན་སུམ་ཤེས་ཤིང་",
            "དེའི་སྒྲིབ་པ་མཐོང་སྤང་ལས་རྒྱལ་བར་བྱ་བའི་ཕྱིར། ",
            "སྔར་མོས་སྤྱོད་དུ་བསྒོམས་པའི་",
            "ཆོས་རྣམས་མ་བརྗེད་པའི་དྲན་པ་དག་ནི་",
            "ཀུན་ཏུ་སྤྱོད་པ་འཁོར་ལོས་སྒྱུར་བ་",
            "ས་ཀུན་ལས་རྒྱལ་བར་བྱེད་པའི་འཁོར་ལོ་རིན་ཆེན་ལྟ་བུའོ།།",
            "ས་དང་པོ་པ་འདིའི་ཆོས་རབ་ཏུ་རྣམ་པར་འབྱེད་པའི་",
            "ཤེས་རབ་ནི་ཆོས་དང་གང་ཟག་གི་བདག་གཉིས་སུ་རྟོག་པའི་",
            "མཚན་མ་ཐམས་ཅད་འཇོམས་པར་བྱེད་པས་",
            "གླང་པོ་རིན་པོ་ཆེས་ཕས་རྒོལ་གྱི་དཔུང་ཐམས་ཅད་འཇོམས་པར་བྱེད་པ་བཞིན་ནོ།།",
            "ས་དང་པོ་པ་འདི་ཡི་བརྩོན་འགྲུས་ནི། ",
            "མངོན་པར་ཤེས་པ་སོགས་ཡོན་ཏན་ཁྱད་པར་ཅན་རྣམས་",
            "མ་ལུས་པ་མྱུར་དུ་རྟོགས་ཤིང་",
            "འགྲུབ་པར་བྱ་བའི་ཕྱིར་འཇུག་པ་ནི་",
            "རྟ་མཆོག་རིན་པོ་ཆེས་གང་འདོད་པའི་གནས་སུ་",
            "མྱུར་དུ་ཕྱིན་པར་བྱེད་པ་བཞིན་ནོ།།",
            ""
        ],
        [
            "ས་དང་པོ་ཐོབ་པ་དེ་ཡི་ཚེ་ན་དེ་ཁོ་ན་ཉིད་",
            "མངོན་སུམ་རྟོགས་པས་འཇིག་རྟེན་ལས་འདས་པའི་",
            "ཆོས་ཀྱི་སྣང་བ་ཆེན་པོ་རྣམ་པར་འཕེལ་བའི་དགའ་བས་",
            "ལུས་དང་སེམས་རྟག་ཏུ་རྒྱས་པར་འགྱུར་བའི་ཕྱིར་",
            "དགའ་བ་ནི་ནོར་བུ་རིན་པོ་ཆེའི་",
            "འོད་ཀྱིས་མུན་པ་སེལ་བ་བཞིན་ནོ།།",
            "ས་དང་པོའི་རྣམ་གྲོལ་ལམ་དུ་མཐོང་སྤང་གི་",
            "སྒྲིབ་པ་ཀུན་ལས་རྣམ་པར་གྲོལ་བའམ་ཐར་བའི་ཕྱིར་",
            "ལུས་སེམས་ལས་སུ་མི་རུང་བ་གཏན་མེད་པར་",
            "ཤིན་ཏུ་སྦྱངས་པས་བདེ་བ་ཐོབ་པ་ནི་",
            "བཙུན་མོ་རིན་པོ་ཆེའི་རེག་བྱས་འཁོར་ལོས་བསྒྱུར་བའི་",
            "རྒྱལ་པོ་ལ་དགའ་བ་སྐྱེད་པ་བཞིན་ནོ།།",
            "ཏིང་ངེ་འཛིན་ཡང་དག་བྱང་ཆུབ་ཀྱི་",
            "ཡན་ལག་ལས་མངོན་པར་ཤེས་པ་སོགས་",
            "ཡོན་ཏན་དང་བསམ་པའི་དོན་ཐམས་ཅད་",
            "ཡིད་བཞིན་དུ་འབྱོར་བ་ཉེ་བར་སྐྱེ་བར་འགྱུར་བས་།",
            "ཁྱིམ་བདག་རིན་པོ་ཆེས་རྒྱལ་པོས་ཅི་བཞེད་པའི་",
            "ནོར་ཐམས་ཅད་ཕུན་སུམ་ཚོགས་པ་སྒྲུབ་པར་",
            "བྱེད་པ་བཞིན་ནོ།།",
            "བཏང་སྙོམས་ཡང་དག་བྱང་ཆུབ་ཀྱི་ཡན་ལག་ཉིད་ཀྱིས་ནི། ",
            "དུས་ཐམས་ཅད་དུ་བྱང་ཆུབ་སེམས་དཔའ་",
            "ས་དང་པོ་པ་འདི་ནི་སེམས་ལ་ཞུམ་རྒོད་དང་",
            "ཆགས་སྡང་སོགས་ཉོན་མོངས་པ་དང་",
            "ཉེ་བའི་ཉོན་མོངས་པ་མེད་པའི་",
            "ངོ་བོས་རང་ཇི་ལྟར་འདོད་པ་བཞིན་རྣལ་དུ་གནས་།",
            "དེ་ཡང་རྗེས་ལ་ཐོབ་པ་དག་པ་འཇིག་རྟེན་པའི་",
            "ཡེ་ཤེས་ཀྱིས་སེམས་ཅན་གྱི་དོན་བྱ་བ་དང༌། ",
            "རང་གིས་ས་གོང་མའི་ཡོན་ཏན་མ་ཐོབ་པ་རྣམས་",
            "འཐོབ་པར་བྱེད་པ་དང༌། ",
            "ཉེས་པ་མ་སྤངས་པ་རྣམས་སྤོང་བར་བྱེད་ཅིང་",
            "ས་འོག་མ་ཡང་འདོར་བར་བྱེད་པ་དང༌། ",
            "མཉམ་བཞག་ཏུ་རྣམ་པར་མི་རྟོག་པའི་ཡེ་ཤེས་ཀྱིས་",
            "ཅི་ལའང་མི་གནས་པར་གནས་པས་",
            "བྱང་ཆུབ་སེམས་དཔའ་མཆོག་ནི་",
            "རྟག་ཏུ་གནས་པར་བྱེད་དོ།།",
            ""
        ],
        [
            "ཡང་ན་འཕགས་པ་མཆོག་གི་གནས་པ་ལ་ནི་",
            "རྟག་ཏུ་གནས་སོ་ཞེས་བློ་བརྟན་འགྲེལ་བར་གནས་པས་",
            "རྟག་ཏུ་མཆོག་ཡིན་ནོ་ཞེས་།",
            "དེ་ལྟར་བཏང་སྙོམས་ནི་",
            "དམག་དཔོན་རིན་པོ་ཆེས་",
            "དཔུང་གི་ཚོགས་བཞི་པོ་བསྡུས་།",
            "གཞོམ་ཞིང་བསྐྲད་པར་བྱ་བ་རྣམས་སྐྲོད་པར་བྱེད་པ་དང༌། ",
            "བསྡུ་ཞིང་སྐྱོང་བར་བྱེད་པ་རྣམས་སྡུད་པར་བྱེད་།",
            "གང་དུ་འཚེ་ཞིང་གནོད་པ་མེད་པའི་",
            "ཕྱོགས་སུ་གནས་པར་བྱེད་པ་དང་འདྲ་།",
            "ཕ་རོལ་གྱི་སྡེ་བསྡུ་བ་དང་སྐྲོད་པར་བྱེད་པ་ལྟ་བུ་ནི་",
            "དག་པ་འཇིག་རྟེན་པའི་ཡེ་ཤེས་ཏེ་",
            "དེས་བླང་བྱ་ལེན་པ་དང་དོར་བྱ་སྤོང་བར་བྱེད་པས་སོ།།",
            "གང་དུ་འཚེ་བ་མེད་པར་བག་ཕབ་སྟེ་",
            ""
        ],
        [
            "གནས་པ་ལྟ་བུ་ནི་",
            "རྣམ་པར་མི་རྟོག་པའི་ཡེ་ཤེས་ཏེ་དེ་ནི་",
            "དམིགས་པ་ཐམས་ཅད་རབ་ཏུ་",
            "ཞི་བ་ལ་གནས་པའི་ཕྱིར་རོ། །",
            "ཡོན་ཏན་དེ་ལྟ་བུ་མངའ་བའི་",
            "བྱང་ཆུབ་སེམས་དཔའ་ནི་འཁོར་ལོས་སྒྱུར་བ་དང་",
            "འདྲ་བར་ཡོན་ཏན་དེ་དག་ལ་",
            "འཇུག་པའམ་དབང་སྒྱུར་བ་པོ་ཡིན་ལ",
            "དུས་རྟག་ཏུ་རྒྱལ་སྲིད་རིན་པོ་ཆེ་སྣ་བདུན་",
            "ལྟ་བུའི་བྱང་ཆུབ་ཡན་ལག་བདུན་པོ་རྣམས་ཀྱིས་",
            "བསྐོར་ཞིང་ལྡན་པ་ཡིན་ནོ།།",
            "བཞི་པ་ཡན་ལག་བདུན་ཡན་ལག་ལྔར་",
            "བསྡུ་བ་འདིས་ཡན་ལག་ཅེས་པའི་",
            "དོན་ཡང་བཤད་པ་ཡིན་།",
            "ཆོས་རབ་རྣམ་འབྱེད་ནི་རང་བཞིན་གྱི་ཡན་ལག་སྟེ་",
            "བྱང་ཆུབ་ཀྱི་ངོ་བོ་རྟོགས་པའི་",
            "རང་བཞིན་ཡིན་པའི་ཕྱིར་རོ། །",
            "དྲན་པ་ནི་གནས་ཀྱི་ཡན་ལག་སྟེ་",
            "སྔར་མོས་སྤྱོད་དུ་ཆོས་རྣམས་མ་བརྗེད་པར་",
            "ཡང་ཡང་དྲན་ཞིང་",
            "གོམས་པའི་མཐར་ཐུག་པ་ཆོས་མཆོག་",
            "ཆེན་པོའི་དུས་ཀྱི་",
            "དྲན་པ་དེ་ལས་ཆོས་རབ་རྣམ་འབྱེད་སོགས་",
            "ཡན་ལག་ཀུན་འབྱུང་བའི་ཕྱིར་རོ། །",
            "གསུམ་པ་བརྩོན་འགྲུས་ནི་",
            "ངེས་པར་འབྱུང་བའི་ཡན་ལག་།",
            "བརྩོན་འགྲུས་ཀྱི་མཐུས་མོས་སྤྱོད་ཀྱི་",
            "ས་ལས་འདས་ནས་",
            ""
        ],
        [
            "ས་དང་པོ་ལ་ངེས་པར་འབྱུང་བའི་ཕྱིར་རོ། །",
            "ས་དང་པོ་རང་དུས་ཀྱི་དྲན་པ་དང་བརྩོན་འགྲུས་",
            "དེ་ནི་མོས་སྤྱོད་ཀྱི་དྲན་པ་དང་བརྩོན་འགྲུས་",
            "མཐར་ཐུག་པའི་འབྲས་བུའི་དྲན་བརྩོན་ཡིན་ནོ།།",
            "བཞི་པ་དགའ་བ་ནི་ས་དང་པོ་ཐོབ་པའི་ཚེ་",
            "ཆོས་ཀྱི་དབྱིངས་རྟོགས་པའི་ཕན་ཡོན་གྱི་ཡན་ལག་སྟེ་",
            "དེའི་དབང་གིས་ཡིད་ལ་དགའ་བ་ཁྱད་པར་ཅན་",
            "སྐྱེས་པའི་ཕྱིར་རོ། །",
            "ཤིན་སྦྱངས་ཏིང་འཛིན་བཏང་སྙོམས་རྣམ་པ་གསུམ་ནི་",
            "ཉོན་མོངས་མེད་པའི་ཡན་ལག་།",
            "ལུས་སེམས་ཤིན་ཏུ་སྦྱངས་པས་",
            "ཉོན་ཤེས་ཀྱི་སྒྲིབ་པའི་གནས་ངན་ལེན་དང་",
            "བྲལ་བ་ནི་གང་གིས་ཉོན་མོངས་པ་མེད་པར་",
            "བྱེད་པའམ་ཉོན་མོངས་མེད་པའི་གནས་སོ།།",
            "ཏིང་ངེ་འཛིན་ནི་གཞི་གང་ལ་གནས་ནས་",
            "ཉོན་མོངས་པ་མེད་པར་བྱེད་པ་སྟེ་",
            "ཏིང་འཛིན་ལ་གནས་པའི་དུས་ནི་བྱིང་རྒོད་སོགས་",
            "ཉེ་བའི་ཉོན་མོངས་པ་སེལ་བའི་ཕྱིར་རོ། །",
            "བཏང་སྙོམས་ནི་ཉོན་མོངས་པ་མེད་པའི་ངོ་བོ་སྟེ་",
            "བཏང་སྙོམས་པར་རྣལ་དུ་གནས་པ་ལ་",
            "ཉོན་མོངས་གང་ཡང་མེད་པས་སོ།། ",
            "བདུན་པ་འཕགས་པའི་",
            "ལམ་ཡན་ལག་བརྒྱད་བཤད་པ་ནི། ",
            "དེ་ཡི་འོག་ཏུ་ཇི་ལྟ་བ། །",
            " རྟོགས་པའི་རྗེས་སུ་འཇུག་པ་སྟེ།། ",
            "རྣམ་གཞག་ཇི་བཞིན་རྟོགས་པ་དང༌། །",
            " རྣམ་པར་གཞག་ལ་",
            ""
        ],
        [
            "འཇུག་པ་དང༌། །",
            " ལས་གསུམ་རྣམ་པར་དག་པ་དང༌། །",
            " ཤེས་བྱ་དག་དང་ལམ་དང་ནི། །",
            " ཡོན་ཏན་ཁྱད་པར་ཅན་གྱི་ནི། །",
            " སྒྲིབ་པའི་གཉེན་པོར་བསྒོམ་པའོ།། ",
            "ཞེས་ཚིགས་བཅད་གཉིས་ཀྱིས་བསྟན་།",
            "ཡང་དག་པའི་ལྟ་བ་འཕགས་པའི་ལམ་དང༌། ",
            "དེ་བཞིན་དུ་ཡང་དག་པའི་རྟོག་པ་དང༌། ",
            "ཡང་དག་པའི་ངག་དང༌། ",
            "ཡང་དག་པའི་ལས་ཀྱི་མཐའ་དང༌། ",
            "ཡང་དག་པའི་འཚོ་བ་དང༌། ",
            "ཡང་དག་པའི་རྩོལ་བ་དང༌། ",
            "ཡང་དག་པའི་དྲན་པ་དང༌། ",
            "ཡང་དག་པའི་ཏིང་ངེ་འཛིན་འཕགས་པའི་ལམ་མོ། །",
            "དེ་ལ་ཡང་དག་པའི་ལྟ་བ་ནི་",
            "མཐོང་ལམ་དུ་ཆོས་རབ་ཏུ་རྣམ་པར་འབྱེད་པའི་",
            "ཤེས་རབ་ཀྱིས་གང་ཟག་དང་",
            "ཆོས་ལ་བདག་མེད་པའི་ཆོས་དབྱིངས་མཉམ་པ་ཉིད་",
            "མངོན་སུམ་རྟོགས་པ་དེ་ཉིད་ལ་དམིགས་ཤིང་བསྒོམ་པའོ།།",
            "ཡང་དག་པའི་ལྟ་བ་དེས་རྒྱུ་བྱས་ནས་",
            "ཁམས་གསུམ་ལས་ངེས་པར་འབྱིན་པའི་རྒྱུ་",
            "ལྷག་པའི་ཚུལ་ཁྲིམས་དང་སེམས་དང་ཤེས་རབ་ལ་",
            "རྟོག་ཅིང་དེ་འདོད་པ་དང༌། ",
            "འདོད་འདུན་དང་གནོད་སེམས་སོགས་",
            "ཉོན་མོངས་མེད་པའི་རྟོག་པ་ནི་",
            "ཡང་དག་པའི་རྟོག་པའོ།།",
            "ཡང་དག་པའི་ལྟ་བ་དང་རྟོག་པ་རང་གིས་",
            "ཇི་ལྟར་ཁོང་དུ་ཆུད་པ་ལྟར་",
            "སེམས་ཅན་གཞན་ལ་ཕན་པའི་ཕྱིར་སྟོན་ཞིང་",
            ""
        ],
        [
            "ངག་གི་ཉེས་པ་རྫུན་དང་ཚིག་རྩུབ་པོ་དང༌། ",
            "ཕྲ་མ་དང་ངག་འཁྱལ་རྣམ་པར་སྤངས་པ་ནི་ཡང་དག་པའི་ངག་གོ །",
            "ལུས་ཀྱི་སྒོ་ནས་སྲོག་གཅོད་པ་སོགས་ཉེས་པ་གསུམ་སྤངས་ནས་",
            "རྣམ་པར་གྲོལ་བའི་ལམ་ལ་འཇུག་པ་ནི་",
            "ཡང་དག་པའི་ལས་ཀྱི་མཐའོ།།",
            "ཁ་གསག་དང་ཚུལ་འཆོས་ལ་སོགས་པ་",
            "ལོག་པའི་འཚོ་བ་ཐམས་ཅད་སྤང་བ་ནི་ཡང་དག་པའི་འཚོ་བའོ།།",
            "ཡང་དག་པའི་ལྟ་རྟོག་ལས་མཐའ་འཚོ་བ་བཞི་ལ་བརྟེན་ནས་",
            "བསྒོམ་པས་སྤང་བར་བྱ་བའི་",
            "སྒྲིབ་པ་གཉིས་པོ་སྤང་བར་བྱ་བའི་ཕྱིར་",
            "འཕགས་པའི་ལམ་ལ་རྒྱུན་དུ་སྒོམ་པར་བྱེད་པ་ནི་",
            "ཡང་དག་པའི་རྩོལ་བའོ།།",
            "ཇི་ལྟར་ཁོང་དུ་ཆུད་པའི་ཆོས་རྣམས་ཀྱི་",
            "དོན་མ་བརྗེད་ཅིང་སེམས་ལ་གསལ་བར་སྣང་བ་ནི་",
            "ཡང་དག་པའི་དྲན་པའོ།།",
            ""
        ],
        [
            "ཆོས་ཀྱི་དབྱིངས་དེ་བཞིན་ཉིད་ལ་",
            "སེམས་རྩེ་གཅིག་ཏུ་མཉམ་པར་འཇོག་པ་ནི་",
            "ཡང་དག་པའི་ཏིང་ངེ་འཛིན་ནོ།།",
            "དེ་བརྒྱད་ཀྱང་སྤྱོད་ལམ་གྱི་ཚེ་ན་ཡང་དག་པའི་ངག་དང༌། ",
            "ལས་མཐའ་དང༌། ",
            "འཚོ་བ་གསུམ་ལ་གནས་པར་བྱ་བ་ཡིན་།",
            "ནང་དུ་ཏིང་ངེ་འཛིན་ལ་གནས་པའི་ཚེ་ན་",
            "ཞི་གནས་དང་ལྷག་མཐོང་བསྒོམ་པར་བྱ་བ་ཡིན་ནོ།།",
            "དེ་ཡང་ཡང་དག་པའི་ལྟ་བ་དང་",
            "རྟོག་པ་རྩོལ་བ་གསུམ་ལྷག་མཐོང་གི་ཕྱོགས་།",
            "ཡང་དག་པའི་ལྟ་བ་ལྷག་མཐོང་ཉིད་ཡིན་།",
            "རྟོག་པ་དང་རྩོལ་བ་གཉིས་ནི་ལྷག་མཐོང་གི་འཁོར་རོ། །",
            "ཡང་དག་པའི་ཏིང་ངེ་འཛིན་དང་དྲན་པ་ནི་",
            "ཞི་གནས་ཀྱི་ཕྱོགས་ཏེ་",
            "ཏིང་ངེ་འཛིན་ཞི་གནས་དངོས་དང་",
            "དྲན་པ་ཞི་གནས་དེའི་འཁོར་རོ། །",
            " ལམ་ཡན་ལག་བརྒྱད་པོ་དེ་བཤད་པ་ནི། ",
            "དེའི་འོག་ཏུ་ཇི་ལྟ་བ་",
            "ཞེས་སོགས་ཚིགས་བཅད་གཉིས་ཀྱིས་བསྟན་ཏེ",
            ""
        ],
        [
            "ས་དང་པོ་ཐོབ་པ་དེ་ཡི་འོག་ཏུ་",
            "ས་གཉིས་པ་ཡན་ཆད་དུ་འཕགས་པའི་ལམ་",
            "ཡན་ལག་བརྒྱད་སྒོམ་པར་བྱེད་པ་ནི། ",
            "ཆོས་རབ་རྣམ་འབྱེད་ཀྱི་བྱང་ཆུབ་ཡན་ལག་གིས་",
            "བདག་མེད་གཉིས་ཇི་ལྟ་བ་བཞིན་དུ་རྟོགས་པའི་",
            "རྗེས་སུ་འཇུག་པའི་སྒོ་ནས་ཆོས་ཀྱི་དབྱིངས་",
            "དེ་ཉིད་རྟོགས་ཤིང་བསྒོམ་པ་ནི་ཡང་དག་པའི་ལྟ་བ་།",
            "ཡང་དག་པའི་ལྟ་བས་དེ་ཁོ་ན་ཉིད་",
            "ཇི་ལྟར་ཁོང་དུ་ཆུད་པ་དེ་ཉིད་འདི་དང་འདི་ལྟ་བུའོ་",
            "ཞེས་རྣམ་པར་འཇོག་པར་བྱེད་པ་ནི་",
            "ཡང་དག་པའི་རྟོག་པའོ།།",
            "དེས་ཇི་ལྟར་རྣམ་པར་འཇོག་པར་བྱེད་ན་",
            "དེ་ཁོ་ན་ཉིད་ཀྱི་དོན་འདི་དང་འདི་ལྟ་བུ་",
            "ཞེས་མིང་ཚིག་ཡི་གེས་བསྟན་པའི་གཙུག་ལག་ཏུ་",
            "བྱས་པ་མདོ་སྡེ་ལ་སོགས་པ་ནི་",
            "རྣམ་པར་བཞག་པའི་ཆོས་ཞེས་བྱ་སྟེ",
            "དེ་ཁོ་ན་ཉིད་ཀྱི་",
            "དོན་སྟོན་པ་རྣམ་པར་བཞག་པའི་ཕྱིར་རོ། །",
            "དེས་ན་རྣམ་པར་བཞག་པ་དེ་ཡི་དོན་",
            "ཇི་ལྟ་བ་བཞིན་དུ་རང་གིས་རྟོགས་པ་དང་",
            "གཞན་ལ་དེ་ལྟར་འཆད་པ་དང༌། ",
            "རྣམ་པར་བཞག་པ་ཡི་ལུང་དེ་ཉིད་ལ་དགོངས་དོན་",
            "མ་ནོར་བར་འབྱེད་པའི་སྒོ་ནས་འཇུག་པ་ནི་",
            "ཡང་དག་པའི་རྟོག་པའོ།།",
            "ངག་དང་ལས་མཐའ་",
            "འཚོ་བ་གསུམ་གྱི་ལས་གསུམ་རྣམ་པར་དག་པ་དང༌། ",
            "བསྐལ་པ་གྲངས་མེད་པ་གཉིས་སུ་",
            "ཡང་དག་པའི་རྩོལ་བ་བརྟེན་པ་ནི་",
            "ཤེས་བྱའི་སྒྲིབ་པའི་གཉེན་པོར་སྒོམ་པ་དག་དང༌། ",
            "དེ་བཞིན་དུ་ཡང་དག་པའི་དྲན་པ་ནི་",
            "ལམ་གྱི་སྒྲིབ་པའི་གཉེན་པོར་བསྒོམ་སྟེ",
            ""
        ],
        [
            "ཞི་གནས་དང་ལྷག་མཐོང་གི་ལམ་སྒོམ་པའི་",
            "དུས་ན་ལམ་དེའི་སྒྲིབ་པ་བྱིང་བ་དང་རྒོད་པ་བྱུང་ན་",
            "ཞི་གནས་ཀྱི་མཚན་མ་དང་རབ་ཏུ་",
            "འཛིན་པའི་མཚན་མ་དང་བཏང་སྙོམས་ཀྱི་མཚན་མ་གསུམ་གོང་དུ་བཤད་པ་ལྟར་",
            "དྲན་པའི་སྟོབས་ཀྱིས་སྒྲིབ་པ་དེ་དག་བསལ་བའི་ཕྱིར་དང་ནི། ",
            "ཡང་དག་པའི་ཏིང་ངེ་འཛིན་ནི་",
            "མངོན་པར་ཤེས་པ་དྲུག་སོགས་",
            "མཐུའི་ལེའུ་ལས་བཤད་པ་ལྟར་གྱི་",
            "ཡོན་ཏན་ཁྱད་པར་ཅན་གྱི་",
            "སྒྲིབ་པའི་གཉེན་པོར་བསྒོམ་པའོ།། ",
            "གཉིས་པ་ཞི་གནས་ལྷག་མཐོང་རྣམ་པར་དབྱེ་བ་ནི། ",
            "ཡང་དག་གནས་པ་ལ་བརྟེན་ནས།། ",
            "སེམས་ལ་སེམས་ནི་འཇོག་ཕྱིར་དང༌། །",
            " ཆོས་རབ་རྣམ་པར་འབྱེད་པའི་ཕྱིར། །",
            " ཞི་གནས་དང་ནི་ལྷག་མཐོང་ཡིན།། ",
            "དེ་ནི་ཀུན་འགྲོ་ཆ་གཅིག་དང༌། །",
            " ཆ་གཅིག་མ་ཡིན་རྒྱུར་འདོད་དོ།། ",
            "རྟོགས་དང་ངེས་པར་འབྱུང་བ་དང༌། །",
            " མཚན་མེད་འདུ་མི་བྱེད་པ་དང༌། །",
            " ཡོངས་དག་རྣམ་པར་དག་པ་ལ།།",
            ""
        ],
        [
            "བརྟེན་པའི་ཞི་གནས་ལྷག་མཐོང་གི །",
            " རྣལ་འབྱོར་དེ་ས་ཀུན་འགྲོ་སྟེ།། ",
            "ཐམས་ཅད་སྒྲུབ་པར་བྱེད་པ་ཡིན།། ",
            "ཞེས་ཚིགས་སུ་བཅད་པ་གསུམ་གྱིས་བསྟན་།",
            "ཡང་དག་པར་གནས་པ་ནི། ",
            "གཟུགས་ཁམས་ཀྱི་བསམ་གཏན་བཞི་ཟག་པ་མེད་པ་ལ་བརྟེན་ནས་",
            "སེམས་ལས་གཞག་པའི་ཆོས་མེད་པས་",
            "སེམས་ཙམ་སེམས་ནི་རྩེ་གཅིག་ཏུ་འཇོག་པའི་ཕྱིར་ཞི་གནས་དང༌། ",
            "ཞི་གནས་དེ་ལ་བརྟེན་ནས་ཆོས་ཐམས་ཅད་ཀྱི་",
            "དེ་ཁོ་ན་ཉིད་ཀྱི་དོན་ཕྱིན་ཅི་མ་ལོག་པར་ཤེས་པ་",
            "ཆོས་རབ་ཏུ་རྣམ་པར་འབྱེད་པའི་ཕྱིར་",
            "རྣམ་པར་མི་རྟོག་པ་ནི་ལྷག་མཐོང་།",
            ""
        ],
        [
            "དེ་ལྟར་ཐེག་པ་ཆེན་པོའི་ཞི་གནས་དང་ནི་",
            "ལྷག་མཐོང་གི་མཚན་ཉིད་མདོར་བསྟན་པ་ཡིན་ནོ།།",
            "ཞི་གནས་དང་ལྷག་མཐོང་གི་རབ་ཏུ་དབྱེ་བ་བསྟན་པ་ནི། ",
            "ཞི་ལྷག་གཉིས་པོ་དེ་ནི་ཡོན་ཏན་སྒྲུབ་པ་དང་",
            "སྒོམ་པ་ཐམས་ཅད་ལ་ཀུན་ཏུ་འགྲོ་བ་ཡིན་ཏེ་",
            "བྱང་ཆུབ་ཀྱི་ཕྱོགས་བསྒོམ་པ་དང༌། ",
            "བསམ་གཏན་དང་ཏིང་ངེ་འཛིན་འཐོབ་པར་འདོད་པ་དང༌། ",
            "མངོན་ཤེས་ལ་སོགས་པ་འཐོབ་པར་འདོད་པ་",
            "དེ་དག་ཀུན་ལ་མེད་དུ་མི་རུང་བས་ཀུན་ཏུ་འགྲོ་བ་ཞེས་བྱ་སྟེ་",
            "སྒོམ་པ་ཐམས་ཅད་ཀྱི་དངོས་གཞི་ནི་འདི་གཉིས་ཡིན་ནོ།།",
            "ཆ་གཅིག་དང་ཞེས་པ་གཟུགས་མེད་པའི་",
            "སྙོམས་འཇུག་བཞི་སྒོམ་པ་ནི་ཞི་གནས་ཤས་ཆེ་ལ་",
            "ལྷག་མཐོང་ཤས་ཆུང་བས་ཆ་གཅིག་དང༌། ",
            "གཟུགས་ཁམས་ཀྱི་བསམ་གཏན་དང་པོ་དང༌། ",
            "གཉིས་པ་དང༌། ",
            "གསུམ་པ་གསུམ་ནི་ལྷག་མཐོང་ཤས་ཆེ་ལ་",
            ""
        ],
        [
            "ཞི་གནས་ཤས་ཆུང་བས། ",
            "དེ་ཡང་ཕྱོགས་གཅིག་གམ་ཆ་གཅིག་པའོ།།",
            "ཆ་གཅིག་མ་ཡིན་ཞེས་པ་ཞི་གནས་དང་",
            "ལྷག་མཐོང་ཟུང་དུ་འབྲེལ་བས་ཤས་ཆེ་ཆུང་མེད་པས་",
            "ཆ་གཅིག་པའི་ཕྱོགས་མ་ཡིན་པ་ནི་གཟུགས་ཁམས་ཀྱི་",
            "བསམ་གཏན་བཞི་པ་སྒོམ་པའི་དུས་ནའོ།།",
            "མོས་པའི་སྤྱོད་པའི་ཞི་གནས་དང་ལྷག་མཐོང་བསྒོམ་པ་ནི་",
            "ས་དང་པོ་ཐོབ་པའི་རྒྱུར་འདོད་དོ།།",
            "ས་དང་པོའི་དུས་ཀྱི་ཞི་ལྷག་ནི་རབ་ཏུ་རྟོགས་པའི་",
            "ཞི་ལྷག་ཞེས་ཏེ་དེ་ཚེ་",
            "ཆོས་ཀྱི་དབྱིངས་ཀུན་ཏུ་འགྲོ་བ་རྟོགས་པའི་ཕྱིར་དང༌། ",
            "ས་གཉིས་པ་ནས་དྲུག་པའི་བར་གྱི་ཞི་གནས་དང་",
            "ལྷག་མཐོང་ནི་ངེས་པར་འབྱུང་བའི་ཞི་ལྷག་ཞེས་བྱ་སྟེ",
            "མཚན་མ་ཐམས་ཅད་རིམ་གྱིས་སྤོང་བར་བྱེད་ཅིང་",
            "མཚན་མ་མེད་པས་",
            "བདུན་པར་ངེས་པར་འབྱུང་བའི་ཕྱིར་དང༌། ",
            "ས་བདུན་པའི་དུས་ཀྱི་ཞི་ལྷག་ནི་མཚན་མ་མེད་པའི་",
            "ཞི་གནས་དང་ལྷག་མཐོང་ཞེས་བྱ་སྟེ",
            "དེའི་དུས་ན་མདོ་སྡེ་ལ་སོགས་པའི་ཆོས་རྣམ་པ་སྣ་ཚོགས་ལ་",
            "མཚན་མ་ཐ་དད་པར་མི་བྱེད་ཅིང་ཐམས་ཅད་མཚན་མ་",
            "མེད་པར་རོ་གཅིག་པར་བསྒོམ་པའི་ཕྱིར་རོ། །",
            "ས་བརྒྱད་པ་དང་དགུ་པ་དང་བཅུ་པའི་དུས་ན་",
            "ཞི་ལྷག་བསྒོམ་པ་ནི་འདུ་མི་བྱེད་པའི་ཞི་གནས་དང་",
            "ལྷག་མཐོང་ཞེས་བྱ་སྟེ",
            ""
        ],
        [
            "འབད་རྩོལ་མེད་པར་ལྷུན་གྱིས་གྲུབ་པའི་",
            "ཞི་གནས་དང་ལྷག་མཐོང་ལ་གནས་པའི་ཕྱིར་དང༌། ",
            "དག་པའི་ས་དེ་གསུམ་གྱི་ཞི་ལྷག་བསྒོམ་པས་",
            "སངས་རྒྱས་ཀྱི་ཞིང་ཡོངས་སུ་དག་པ་ཞེས་བྱ་ལ",
            "སྒྲིབ་གཉིས་བག་ཆགས་དང་བཅས་པ་",
            "རྣམ་པར་དག་པ་སངས་རྒྱས་ཀྱི་",
            "ས་འཐོབ་པར་བྱེད་པས་རྣམ་པར་དག་པ་ཞེས་བྱ་།",
            "དེ་ལྟར་ས་དང་ས་རྣམས་ལ་བརྟེན་པའི་",
            "ཞི་གནས་དང་ལྷག་མཐོང་གི་རྣལ་འབྱོར་དེ་ནི་མོས་སྤྱོད་ནས་",
            "ས་བཅུ་པའི་བར་གྱི་ས་ཀུན་ཏུ་འགྲོ་བ་།",
            "དེ་ནི་བདག་དང་གཞན་གྱི་དོན་ཐམས་ཅད་སྒྲུབ་པར་བྱེད་པ་དང༌། ",
            "འོག་མ་འོག་མས་ས་གོང་མའི་",
            "ཡོན་ཏན་ཐམས་ཅད་སྒྲུབ་པར་བྱེད་པ་ཡིན་ནོ།། ",
            "གསུམ་པ་སྒོམ་པ་ཁྱད་པར་དུ་བྱེད་པའི་ཡན་ལག་།",
            "དོན་ཆེན་པོ་བསྒྲུབ་པ་ལ་ཚེགས་ཆུང་ཞིང་",
            ""
        ],
        [
            "བསླུུ་བ་མེད་པར་བྱེད་པའི་ཐབས་མཁས་དང༌། ",
            "སྔར་གཟུང་བའི་ཆོས་རྣམས་མི་བརྗེད་པའི་གཟུངས་དང༌། ",
            "མ་འོངས་པའི་ཡོན་ཏན་རྣམས་འཐོབ་པར་བྱེད་པའི་སྨོན་ལམ་དང༌། ",
            "ལམ་ཡོངས་སུ་དག་པར་བྱེད་པ་",
            "ཏིང་ངེ་འཛིན་དང་སྡོམ་བཞི་བསྟན་པ་བཞི་ལས། ",
            "དང་པོ་དོན་ཆེན་བསྒྲུབ་པ་ལ་ཚེགས་ཆུང་ཞིང་",
            "བསླུ་མེད་བྱེད་པའི་ཐབས་མཁས་ནི། ",
            "སངས་རྒྱས་ཆོས་རྣམས་རྫོགས་བྱ་དང༌། །",
            " སེམས་ཅན་རྣམས་ཡོངས་སྨིན་བྱ་དང༌། །",
            " མྱུར་འཐོབ་བྱ་བ་འགྲུབ་པ་དང༌། ། ",
            "ལམ་རྒྱུན་མི་གཅོད་ལ་མཁས་པ། ། ",
            "བྱང་ཆུབ་སེམས་དཔའི་ས་ཀུན་ལ།། ",
            "ཐབས་ནི་མཚུངས་པ་མེད་པ་སྟེ།། ",
            "ཐབས་མཁས་དེ་ལ་བརྟེན་ནས་ནི། །",
            " དེ་དག་དོན་ཀུན་སྒྲུབ་པར་བྱེད།། ",
            "ཅེས་པས་བསྟན་།",
            "སངས་རྒྱས་ཀྱི་ཆོས་ནི་ས་དང་ཕར་ཕྱིན་དང་",
            "བྱང་ཆུབ་ཕྱོགས་མཐུན་སོགས་ལམ་གྱི་ཆོས་དང༌། ",
            "འབྲས་བུ་སྟོབས་དང་མི་འཇིགས་པ་དང་",
            "རྣམ་པ་ཐམས་ཅད་མཁྱེན་པའི་བར་གྱི་",
            "ཆོས་རྣམས་ཐམས་ཅད་རྫོགས་པར་བྱ་བའི་ཐབས་ནི་",
            "རྣམ་པར་མི་རྟོག་པའི་ཡེ་ཤེས་།",
            ""
        ],
        [
            "ལམ་དང་འབྲས་བུའི་ཆོས་གང་ལ་ཡང་",
            "མཚན་མར་དམིགས་པ་མེད་པས་ཡོངས་སུ་རྫོགས་པར་འགྱུར་།",
            "ཤེར་ཕྱིན་འབུམ་པ་ལས། ",
            "གལ་ཏེ་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འདོད་ན་",
            "ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་བྱ་བ་།",
            "རྣམ་པ་ཐམས་ཅད་མཁྱེན་པའི་ཡེ་ཤེས་འཐོབ་པར་འདོད་པས་",
            "ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་",
            "ཞེས་གསུངས་པ་བཞིན་ནོ།།",
            "སེམས་ཅན་རྣམས་ཡོངས་སུ་སྨིན་པར་བྱེད་པའམ་",
            "བྱ་བའི་ཐབས་ནི་བསྡུ་བའི་དངོས་པོ་བཞི་།",
            "དེས་སེམས་ཅན་མི་དགེ་བའི་གནས་ལས་བསླངས་ནས་",
            "དགེ་བའི་གནས་སུ་འཇོག་པར་བྱེད་པའི་ཕྱིར་རོ། །",
            "མངོན་པར་ཤེས་པ་མྱུར་དུ་འཐོབ་ཅིང་མྱུར་དུ་",
            "མངོན་པར་འཚང་རྒྱ་བ་འཐོབ་པའི་ཐབས་ནི། ",
            "མདོ་ལས། ",
            "སྡིག་པ་ཐམས་ཅད་ནི་བཤགས་པར་བྱའོ།།",
            ""
        ],
        [
            "བསོད་ནམས་ཀུན་ལ་རྗེས་སུ་ཡི་རང་བར་བྱའོ།།",
            "སངས་རྒྱས་ཐམས་ཅད་ལ་གསོལ་བ་གདབ་པར་བྱའོ།།",
            "བདག་བླ་ན་མེད་པ་ཡེ་ཤེས་ཀྱི་",
            "མཆོག་དམ་པར་འཚང་རྒྱ་བར་གྱུར་ཅིག་ཅེས་",
            "གསུངས་པ་དེ་བཞིན་དུ་བཤགས་པ་དང་",
            "ཡི་རང་གསོལ་བ་དང་བསྔོ་བ་བསྟན་པ་འདི་ལྟ་བུའོ།།",
            "བྱ་བ་འགྲུབ་པའི་ཐབས་ནི་གཟུངས་དང་",
            "ཏིང་ངེ་འཛིན་གྱི་སྒོ་གཉིས་།",
            "གཟུངས་ཀྱིས་ཆོས་ཀྱི་ཚིག་དང་དོན་མི་བརྗེད་པར་",
            "འཛིན་པས་བདག་གི་དོན་དུ་བྱ་བ་འགྲུབ་།",
            "ཏིང་ངེ་འཛིན་གྱིས་རྫུ་འཕྲུལ་རྣམ་པ་སྣ་ཚོགས་བསྟན་པའི་སྒོ་ནས་",
            "གཞན་གྱི་དོན་བྱ་བ་འགྲུབ་བོ། །",
            "ལམ་རྒྱུན་མི་གཅོད་པ་ལ་མཁས་པ་ནི་",
            "དེ་བཞིན་གཤེགས་པའི་གདུང་དང་",
            "རིགས་རྒྱུན་མི་གཅོད་པ་སྟེ་",
            "མི་གནས་པའི་མྱང་འདས་སྒྲུབ་པའི་",
            "ལམ་ཤེས་རབ་དང་སྙིང་རྗེ་གཉིས་སོ།།",
            ""
        ],
        [
            "དེ་ཡང་ཤེས་རབ་ཀྱིས་འཁོར་བའི་མཐའ་ལ་མི་གནས། ",
            "སྙིང་རྗེས་ཞི་མཐར་མི་གནས་པའོ།།",
            "དེ་ཡང་ཀུན་རྫོབ་དང་དོན་དམ་པའི་",
            "སེམས་རྣམ་པ་གཉིས་ཟུང་འབྲེལ་དུ་བསྐྱེད་པ་ལ་ནི་",
            "ཐབས་དེ་གཉིས་ཀ་ཚང་ཞིང་",
            "གཞན་རྣམས་ཀྱང་དོན་གྱིས་དེར་འདུས་པས་",
            "ཐབས་མཁས་ཀྱི་མཆོག་གཅིག་ཆོག་ཡིན་ནོ།།",
            "དེ་ལྟར་ན་ཐབས་ལ་མཁས་པ་རྣམ་པ་ལྔ་པོ་དེ་ནི་",
            "བྱང་ཆུབ་སེམས་དཔའི་མོས་སྤྱོད་དང་འཕགས་པའི་",
            "ས་བཅུ་པོ་ཀུན་ལ་འགྲོ་།",
            "ཐེག་པ་དམན་པར་མི་འཇུག་ཅིང་",
            "ཐེག་ཆེན་གྱི་ལམ་དང་འབྲས་བུ་འགྲུབ་པའི་",
            "ཐབས་དེ་ལྟ་བུ་ནི་འཇིག་རྟེན་པ་དང་",
            "ཉན་རང་གི་ཐབས་དང་མཚུངས་པ་མེད་པ་།",
            "ཐབས་ལ་མཁས་པ་དེ་ལྟ་བུ་ལ་བརྟེན་ནས་",
            "བྱང་ཆུབ་སེམས་དཔའ་དེ་དག་གིས་",
            "རང་དང་གཞན་གྱི་དོན་ཀུན་བདེ་བླག་ཏུ་",
            "སྒྲུབ་པར་བྱེད་པ་ཡིན་ནོ།།",
            ""
        ],
        [
            "གཉིས་པ་སྔར་གཟུང་བའི་",
            "ཆོས་རྣམས་མི་བརྗེད་པའི་གཟུངས་ནི། ",
            "རྣམ་སྨིན་ཐོས་ལ་གོམས་པ་དང༌། །",
            " ཏིང་ངེ་འཛིན་ཀྱི་གཟུངས་དག་ནི། །",
            " ཆུང་ངུ་དང་ནི་ཆེན་པོ་སྟེ།། ",
            "ཆེན་པོ་དེ་ཡང་རྣམ་པ་གསུམ། །",
            " བློ་ལྡན་མ་ཞུགས་ཞུགས་པ་ཡང༌། །",
            " མ་དག་ས་པ་རྣམས་ཀྱི་ནི། །",
            " ཆུང་ངུ་དང་ནི་འབྲིང་པོ་སྟེ།། ",
            "དག་པའི་ས་པའི་གཟུངས་ཆེན་ཡིན།། ",
            "བྱང་ཆུབ་སེམས་དཔའ་ཡང་དང་ཡང༌། །",
            " དེ་ལ་ཡང་དག་བརྟེན་ནས་",
            "ནི། །",
            " རྟག་ཏུ་དམ་པའི་ཆོས་དག་ཀྱང༌། །",
            " རབ་ཏུ་སྟོན་ཞིང་"
        ],
        [
            "འཛིན་པར་བྱེད།། ",
            "ཅེས་ཚིགས་བཅད་གསུམ་གྱིས་བསྟན་།",
            "དྲན་པ་དང་ཤེས་རབ་ཁྱད་པར་ཅན་གྱི་སྒོ་ནས་",
            "གསུང་རབ་ཀྱི་ཚིག་དོན་མ་ལུས་པ་ཆུད་མི་ཟ་བར་འཛིན་པ་དང༌། ",
            "སྔོན་མ་ཐོས་པའི་ཆོས་དང་དོན་རྣམས་ཀྱང་",
            "སེམས་ལ་སྣང་བ་དང༌། ",
            "བྱང་ཆུབ་ཕྱོགས་ཀྱི་ཆོས་རྣམས་འཐོབ་པར་འགྱུར་བ་ཡིན་ལ",
            "གཟུངས་ཐོབ་པ་དེ་ཡང་",
            "ཚེ་རབས་གཞན་དུ་དམ་པའི་ཆོས་དྲིས་པ་དང༌། ",
            "མཆོད་པ་དང༌། ",
            "བཅངས་པ་དང༌། ",
            "བཀླགས་པ་ལ་སོགས་པའི་གཟུངས་ཐོབ་པར་གྱུར་པའི་",
            "དགེ་བ་བསགས་པས་ཆོས་གང་ལན་གཅིག་བཤད་པས་",
            "ཚིག་དོན་རྣམས་ཀུན་ནས་འཛིན་པར་ནུས་པ་ནི་",
            "རྣམ་པར་སྨིན་པ་ལས་བྱུང་བའི་གཟུངས་དང༌། ",
            "ཚེ་འདིར་དགེ་བའི་བཤེས་གཉེན་དུ་",
            "མ་ལས་ཆོས་མང་པོ་ཐོས་པ་ལ་གོམས་པར་བྱས་པས་",
            "སངས་རྒྱས་དང་བྱང་སེམས་དང་",
            "མཁན་སློབ་ལ་སོགས་པས་བཤད་པའི་",
            "ཆོས་ཀྱི་ཚིག་དོན་མི་བརྗེད་པར་འཛིན་པ་ནི་",
            "ཐོས་པ་ལ་གོམས་པའི་གཟུངས་དང༌། ",
            "གང་གིས་སྟོང་ཉིད་མཚན་མེད་སྨོན་མེད་ལ་སོགས་པའི་",
            "ཏིང་ངེ་འཛིན་གང་རུང་གོམས་པའི་",
            "དབང་གིས་ཆོས་ལན་གཅིག་ཐོས་པས་",
            "འཛིན་ནུས་པ་ནི་ཏིང་ངེ་འཛིན་གྱི་གཟུངས་ཞེས་བྱའོ།།",
            "རྣམ་སྨིན་དང་ཐོས་པ་ལས་བྱུང་བའི་",
            "གཟུངས་ཆུང་ངུ་དང་ནི་",
            "ཏིང་ངེ་འཛིན་ལས་བྱུང་བའི་གཟུངས་ནི་ཆེན་པོ་།",
            "ཆེན་པོ་དེ་ལ་ཡང་རྣམ་པ་གསུམ་ཡོད་པ་ནི་",
            "བློ་ལྡན་འཕགས་པའི་ས་ལ་མ་ཞུགས་མོས་སྤྱོད་པ་རྣམས་ཀྱིས་",
            "ཏིང་ངེ་འཛིན་བསྒོམས་པ་ལས་བྱུང་བ་ནི་ཆུང་ངུ་དང༌། ",
            "འཕགས་པའི་ས་ལ་ཞུགས་པ་",
            "ཡང་མ་དག་ས་བདུན་པོ་ལ་",
            "གནས་པ་རྣམས་ནི་འབྲིང་པོ་།",
            ""
        ],
        [
            "དག་པའི་ས་གསུམ་ལ་གནས་པའི་",
            "གཟུངས་ནི་ཆེན་པོ་ཡིན་ནོ།།",
            "འདི་དག་ནི་གཟུངས་ཀྱི་དབྱེ་བའོ།།",
            "གཟུངས་ཀྱི་བྱེད་ལས་ནི། ",
            "བྱང་ཆུབ་སེམས་དཔའ་རྣམས་ཀྱིས་",
            "ཡང་དང་ཡང་དུ་རྒྱུན་མི་ཆད་པར་",
            "རྣམ་སྨིན་ལ་སོགས་པའི་གཟུངས་གསུམ་པོ་དེ་",
            "ལ་ཡང་དག་པར་བརྟེན་ནས་ནི། ",
            "དུས་རྟག་ཏུ་དམ་པའི་ཆོས་དག་ཀྱང་གཞན་ལ་",
            "རབ་ཏུ་སྟོན་ཞིང་རང་གིས་དེའི་ཚིག་དང་",
            "དོན་འཛིན་པར་བྱེད་དོ།། ",
            "གསུམ་པ་མ་འོངས་པའི་",
            "ཡོན་ཏན་རྣམས་འཐོབ་པར་བྱེད་པའི་སྨོན་ལམ་ནི། ",
            "བརྟན་པ་རྣམས་ཀྱི་སྨོན་ལམ་ནི། །",
            " སེམས་པ་འདུན་དང་བཅས་པ་སྟེ།།",
            ""
        ],
        [
            "དེ་ནི་ཡེ་ཤེས་ཀྱིས་བསྐུལ་བ། །",
            " ས་རྣམས་ཀུན་ལ་མཉམ་པ་མེད།། ",
            "དེ་ནི་རྒྱུར་གྱུར་ཤེས་བྱ་སྟེ།། ",
            "སེམས་ཙམ་ལས་ནི་འགྲུབ་པའི་ཕྱིར། །",
            " སེམས་ལས་མོད་ལ་འབྲས་བུ་ཅན། །",
            " དེ་ནི་མ་འོངས་དོན་འགྲུབ་བྱེད།། ",
            "སྣ་ཚོགས་ཆེ་དང་བྱང་ཆུབ་བར། །",
            " ས་རྣམས་གོང་ནས་གོང་དུ་ནི། །",
            " རྣམ་དག་བྱང་ཆུབ་སེམས་དཔའ་ཡི། །",
            " རང་གཞན་དོན་རབ་སྒྲུབ་བྱེད་ཡིན།། ",
            "ཞེས་ཚིགས་གསུམ་གྱིས་བསྟན་།",
            "བརྟན་པ་བྱང་ཆུབ་སེམས་དཔའ་རྣམས་ཀྱི་སྨོན་ལམ་ནི། ",
            "བྱང་ཆུབ་ཆེན་པོ་སོགས་གང་འདོད་པའི་",
            "འབྲས་བུ་ལ་སེམས་ཤིང་དེ་དོན་དུ་",
            "གཉེར་བའི་འདུན་པ་དང་བཅས་པ་།",
            ""
        ],
        [
            "དེ་ཡང་སྨོན་པར་བྱ་བའི་ཡུལ་ལེགས་པར་ཤེས་པའི་",
            "ཡེ་ཤེས་ཀྱིས་བསྐུལ་བ་།",
            "རང་དོན་དུ་ཟག་བཅས་ཀྱི་དངོས་པོ་ལ་",
            "སྨོན་པ་ལྟ་བུ་མ་ཡིན་པས་",
            "ཡེ་ཤེས་ཁྱད་པར་ཅན་གྱིས་",
            "སེམས་པ་བསྐུལ་ནས་",
            "དེ་ཡིད་དུ་འདོད་ཅིང་ཚིག་ཏུའང་",
            "སྨོན་ལམ་འདེབས་པ་སྨོན་ལམ་གྱི་རྒྱུའམ་ངོ་བོའོ།།",
            "སྐབས་འདིར་ཡེ་ཤེས་ནི་རྣམ་པར་",
            "མི་རྟོག་པའི་ཡེ་ཤེས་ཀྱི་རྒྱུ་ལས་བྱུང་བའམ། ",
            "ཡང་ན་ཡེ་ཤེས་དེ་འཐོབ་པའི་ཕྱིར་",
            "བསྔོས་པ་ནི་ཡེ་ཤེས་ཀྱིས་བསྐུལ་བའོ་",
            "ཞེས་འགྲེལ་ཆེན་དུ་།",
            "ས་རྣམས་ཀུན་ལ་མཉམ་པ་མེད།།",
            "ཅེས་པས་སྨོན་ལམ་གྱི་ས་བསྟན་།",
            ""
        ],
        [
            "མོས་སྤྱོད་དང་ས་བཅུ་པོ་ཀུན་གྱི་",
            "གནས་སྐབས་དེ་དང་",
            "དེ་ལ་བྱང་ཆུབ་སེམས་པས་",
            "སྨོན་ལམ་འདེབས་པ་ནི་",
            "འཇིག་རྟེན་པའི་སྨོན་ལམ་དང་",
            "ཉན་རང་གི་སྨོན་ལམ་དང་",
            "མཉམ་པ་མེད་པ་ཡིན་ནོ།།",
            "སྨོན་ལམ་གྱི་ཡོན་ཏན་ནི། ",
            "སྨོན་ལམ་དེ་ནི་རང་དང་གཞན་གྱི་",
            "དོན་གཉིས་འགྲུབ་པའི་རྒྱུར་གྱུར་པ་ཤེས་པར་བྱ་།",
            "ཚེ་འདིར་བདག་དང་གཞན་གྱི་དོན་གཉིས་འགྲུབ་པ་དང༌། ",
            "ཚེ་རབས་གཞན་དུ་བདག་དང་",
            "གཞན་གྱི་དོན་གཉིས་འགྲུབ་པར་བྱེད་དོ།།",
            "དེ་ཡང་ལུས་དང་ངག་གི་སྒོ་ནས་",
            "དོན་དེ་ཡི་ཆེད་དུ་ལས་གཞན་བྱས་པ་མེད་ཀྱང་",
            "སྨོན་པའི་སེམས་ཙམ་ལས་ནི་",
            "ཇི་ལྟར་སྨོན་པ་དེ་བཞིན་འགྲུབ་པའི་ཕྱིར། ",
            "སེམས་ཀྱིས་ཇི་ལྟར་འདུན་ཞིང་",
            "སྨོན་པ་ལས་དེའི་མོད་མཐོང་བའི་",
            "ཆོས་ལ་འབྲས་བུ་འབྱིན་པ་ཅན་དང༌། ",
            "སྨོན་ལམ་དེས་ནི་མ་འོངས་པའི་",
            "དོན་ཐམས་ཅད་འགྲུབ་པར་བྱེད་པ་ཡིན་ནོ།།",
            "སྨོན་ལམ་གྱི་དབྱེ་བ་ནི། ",
            "མོས་པས་སྤྱོད་པའི་དུས་ཀྱི་",
            "བྱང་ཆུབ་སེམས་དཔའ་རྣམས་ཀྱི་",
            "སྨོན་ལམ་ནི་སྣ་ཚོགས་།",
            ""
        ],
        [
            "དེའི་དུས་ན་ཆོས་ཀྱི་དབྱིངས་ཀུན་ཏུ་",
            "འགྲོ་བའི་མཚན་ཉིད་མ་རྟོགས་ཤིང༌། ",
            "འཁོར་བའི་ཉེར་འཚེ་མཐོང་ནས་",
            "དེ་དང་དེ་ཞི་བའི་སྒོ་དང༌། ",
            "ཡོན་ཏན་ལ་དམིགས་ནས་",
            "དེ་དང་དེ་ལྟ་བུ་བསྒྲུབ་པར་འདོད་པས་",
            "བདག་མ་འོངས་པ་ན་སེམས་ཅན་གྱི་དོན་དུ་",
            "འདི་དང་འདི་ལྟར་གྱུར་ཅིག་ཅེས་",
            "སོགས་སྨོན་ལམ་འདེབས་པ་དང་",
            "ཐ་དད་པ་མི་མཐུན་སྣ་ཚོགས་ཡོད་དོ།།",
            "ས་དང་པོ་ལ་ཞུགས་ནས་",
            "སྨོན་ལམ་ཆེན་པོ་བཅུ་མངོན་པར་སྒྲུབ་པའི་ཕྱིར་",
            "སྨོན་ལམ་བརྒྱབ་པ་དང༌། ",
            "དེ་ནས་བརྩམས་ཏེ་",
            "མཐར་ཐུག་གི་བྱང་ཆུབ་ཆེན་པོ་འཐོབ་ཀྱི་བར་དུ་",
            "ས་གཉིས་པ་སོགས་ས་ལྷག་མ་རྣམས་ལ་གོང་ནས་",
            "གོང་དུ་ནི་སྨོན་ལམ་རྒྱ་ཆེ་ཞིང་",
            ""
        ],
        [
            "ཁྱད་པར་དུ་འཕགས་པ་དང་རྣམ་པར་དག་པར་འགྱུར་རོ། །",
            "སྨོན་ལམ་གྱི་བྱེད་ལས་ནི། ",
            "སྨོན་ལམ་ལ་བརྟེན་ནས་",
            "བྱང་ཆུབ་སེམས་དཔས་རང་དང་",
            "གཞན་གྱི་དོན་གཉིས་སྒྲུབ་པར་བྱེད་དེ",
            "བསོད་ནམས་ཀྱི་སྟོབས་དང་ལྡན་པའི་",
            "བྱང་ཆུབ་སེམས་དཔའི་སྨོན་ལམ་གྱི་",
            "མཐུས་ལུས་དཔག་ཏུ་མེད་པ་དང༌། ",
            "འོད་ཟེར་དཔག་ཏུ་མེད་པ་དང༌། ",
            "རྫུ་འཕྲུལ་དཔག་ཏུ་མེད་པས་བདག་དང༌། ",
            "གཞན་གྱི་དོན་སྒྲུབ་པ་ནི་",
            "ཚིག་གིས་བརྗོད་པར་སླ་བ་མ་ཡིན་ནོ་",
            "ཞེས་མདོ་ལས་གསུངས་པས་",
            "མཚོན་ནས་ཤེས་པར་བྱའོ།། ",
            "བཞི་པ་ལ་ཡུལ་ཅན་ཏིང་ངེ་འཛིན་གསུམ་བཤད་པ་དང༌། ",
            "དེའི་ཤེས་པར་བྱ་བའི་ཡུལ་ཆོས་ཀྱི་སྡོམ་བཞི་བཤད་པ་གཉིས་ལས། ",
            "དང་པོ་སྟོང་པ་ཉིད་ཀྱི་ཏིང་ངེ་འཛིན་དང༌། ",
            "སྨོན་པ་མེད་པའི་ཏིང་ངེ་འཛིན་དང༌། ",
            "མཚན་མ་མེད་པའི་ཏིང་ངེ་འཛིན་གསུམ་ནི་",
            "ལམ་གྱི་གཙོ་བོ་ཡིན་པས་དེ་བཤད་པ་ནི། ",
            "ཏིང་འཛིན་གསུམ་གྱི་སྤྱོད་ཡུལ་ནི། །",
            " བདག་མེད་རྣམ་པ་གཉིས་པོ་དང༌། །",
            " བདག་ཏུ་འཛིན་པའི་རྟེན་དང་ནི། །",
            " དེ་རྟག་ཉེར་ཞི་ཡིན་ཞེས་བྱ།། ",
            "དེ་ནི་གཟུང་འཛིན་ངོ་བོའི་ཕྱིར། །",
            " རྣམ་པ་གསུམ་དུ་ཤེས་པར་བྱ།། ",
            "རྣམ་པར་མི་རྟོག་རྒྱབ་ཀྱིས་ཕྱོགས། །",
            " རབ་ཏུ་དགའ་དང་ལྡན་པའོ།།",
            ""
        ],
        [
            "ཡོངས་སུ་ཤེས་དང་སྤང་བ་དང༌། །",
            " མངོན་སུམ་དུ་ནི་བྱ་བའི་ཕྱིར། །",
            " སྟོང་ཉིད་ལ་སོགས་ཏིང་འཛིན་རྣམས། །",
            " དོན་རྣམ་གསུམ་དུ་ཡོངས་སུ་བསྒྲགས། །",
            " ཞེས་ཚིགས་བཅད་གསུམ་གྱིས་བསྟན་ཏེ",
            "ཏིང་ངེ་འཛིན་གསུམ་གྱི་སྤྱོད་ཡུལ་ལམ་དམིགས་པའི་ཡུལ་ནི། ",
            "ཀུན་ཏུ་བཏགས་པའི་གང་ཟག་དང་",
            "ཆོས་ལ་བདག་མེད་པ་རྣམ་པ་གཉིས་པོ་ནི་",
            "སྟོང་པ་ཉིད་ཀྱི་ཏིང་ངེ་འཛིན་གྱི་སྤྱོད་ཡུལ་ཡིན་པ་དང༌། ",
            "སྨོན་པ་མེད་པའི་ཏིང་ངེ་འཛིན་གྱི་སྤྱོད་ཡུལ་ནི། ",
            "གཞན་དབང་རྟེན་འབྲེལ་གྱི་",
            "སྣང་བ་བདག་གཉིས་སུ་འཛིན་པའི་",
            "རྟེན་ཟག་བཅས་ཉེར་ལེན་གྱི་ཕུང་པོ་ལྔ་ཡིན་པ་དང༌། ",
            "མཚན་མ་མེད་པའི་ཏིང་ངེ་འཛིན་གྱི་སྤྱོད་ཡུལ་ནི། ",
            "བདག་གཉིས་སུ་སྒྲོ་འདོགས་པའི་གཞིའམ་",
            "རྟེན་དེ་ཉིད་དུས་རྟག་ཏུ་རང་གི་ངོ་བོས་བདག་གཉིས་དང་",
            "བྲལ་བ་མཚན་མ་ཐམས་ཅད་ཉེ་བར་ཞི་བའི་ཡོངས་སུ་",
            "གྲུབ་པ་ཡིན་ནོ་ཞེས་ཤེས་པར་བྱའོ།།",
            "དེ་ལྟར་ཏིང་འཛིན་གསུམ་པོ་དེ་ནི་",
            "གཟུང་བ་དེ་གསུམ་ལ་དམིགས་ནས་",
            "དེ་ལྟར་འཛིན་པའི་ཏིང་ངེ་འཛིན་གསུམ་གྱི་ངོ་བོའི་ཕྱིར་ན་",
            "དམིགས་པ་མི་འདྲ་བའི་ཆ་ནས་",
            "འཛིན་པ་ཏིང་ངེ་འཛིན་དེ་ཡང་",
            "དེ་ལྟར་རྣམ་པ་གསུམ་དུ་ཤེས་པར་བྱའོ།།",
            "ཏིང་ངེ་འཛིན་གསུམ་གྱི་རྣམ་པ་བསྟན་པ་ནི། ",
            "སྟོང་པ་ཉིད་ཀྱི་ཏིང་འཛིན་ནི་བདག་གཉིས་སུ་",
            "རྣམ་པར་མི་རྟོག་པའི་རྣམ་པ་ཅན་ནོ།།",
            "སྨོན་པ་མེད་པའི་ཏིང་ངེ་འཛིན་ནི་",
            "ཉེ་བར་ལེན་པའི་ཕུང་པོ་ལྔ་མི་རྟག་ཅིང་སྡུག་བསྔལ་སྣ་ཚོགས་ཀྱི་",
            "གནས་ཡིན་པས་དེ་ལ་མ་ཆགས་ཤིང་",
            "རྒྱབ་ཀྱིས་ཕྱོགས་ནས་མི་སྨོན་པའི་རྣམ་པ་ཅན་ནོ།།",
            ""
        ],
        [
            "མཚན་མ་མེད་པའི་ཏིང་ངེ་འཛིན་ནི་",
            "མཚན་མ་དང་སྡུག་བསྔལ་ཐམས་ཅད་རབ་ཏུ་ཞི་བའི་",
            "དབྱིངས་དོན་དམ་པ་བདེན་པ་ལ་ཡིད་ཆེས་ཤིང་",
            "རབ་ཏུ་དགའ་བའི་རྣམ་པ་དང་ལྡན་པའོ།།",
            "གསུམ་དུ་གྲངས་ངེས་པ་ནི་ཀུན་བཏགས་པའི་",
            "བདག་གཉིས་ཡེ་ནས་མེད་པར་ཡོངས་སུ་ཤེས་པར་བྱ་བའི་ཕྱིར་",
            "སྟོང་ཉིད་ཀྱི་ཏིང་འཛིན་དང༌། ",
            "བདག་གཉིས་སུ་འཛིན་པའི་",
            "རྟེན་མ་དག་གཞན་དབང་སྤང་བར་བྱ་བའི་ཕྱིར་",
            "སྨོན་མེད་ཀྱི་ཏིང་འཛིན་དང༌། ",
            "ཡོངས་གྲུབ་འགོག་བདེན་མངོན་སུམ་དུ་ནི་བྱ་བའི་ཕྱིར་",
            "མཚན་མེད་ཀྱི་ཏིང་འཛིན་།",
            "དེ་ལྟར་སྟོང་པ་ཉིད་ལ་སོགས་པའི་",
            "ཏིང་ངེ་འཛིན་གསུམ་པོ་རྣམས་ནི་",
            "དོན་རྣམ་པ་གསུམ་བཤད་མ་ཐག་པ་དེ་ཉིད་ཀྱི་ཕྱིར་དུ་",
            "ཡོངས་སུ་བསྒྲགས་པ་ཡིན་ནོ།། ",
            "གཉིས་པ་ཡུལ་ཆོས་ཀྱི་སྡོམ་བཞི་བཤད་པ་།",
            "ངོ་བོ་ངོས་གཟུང་བ་དང༌། ",
            "ཁྱད་པར་བསྒྲུབ་པ་གཉིས་ལས། དང་པོ་ངོ་བོ་ངོས་གཟུང་བ་ནི། ",
            "སེམས་ཅན་རྣམས་ལ་ཕན་བཞེད་པས། །",
            " ཏིང་ངེ་འཛིན་གྱི་རྒྱུ་ཉིད་དུ། །",
            " ཆོས་ཀྱི་སྡོམ་ནི་རྣམ་པ་བཞི། །",
            " བྱང་ཆུབ་སེམས་དཔའ་རྣམས་ལ་བཤད།། ",
            "བརྟན་པ་རྣམས་ཀྱི་བཞི་པོ་དེ།།",
            ""
        ],
        [
            "མེད་པའི་དོན་དང་རྣམ་རྟོག་དོན། །",
            " ཀུན་ཏུ་རྟོག་དོན་ཁོ་ན་དང༌། །",
            " རྣམ་རྟོག་ཉེ་བར་ཞི་བའི་དོན། ། ",
            "ཞེས་ཚིགས་བཅད་གཉིས་ཀྱིས་བསྟན་ཏེ",
            "སྟོན་པ་མཚུངས་པ་མེད་པ་སངས་རྒྱས་རྣམས་ཀྱིས་",
            "སེམས་ཅན་རྣམས་ལ་མཆོག་ཏུ་",
            "ཕན་པར་བཞེད་པས་སྟོང་པ་ཉིད་ལ་སོགས་པའི་",
            "ཏིང་ངེ་འཛིན་གསུམ་གྱི་རྒྱུ་ཉིད་དུ་ཆོས་ཀྱི་དོན་མ་ལུས་པའི་",
            "མདོའམ་གནད་འདུས་པའི་སྡོམ་ནི་རྣམ་པ་བཞི་འདི་ལྟར། ",
            "འདུས་བྱས་ཐམས་ཅད་མི་རྟག་པའོ།། ",
            "ཟག་པ་དང་བཅས་པའི་",
            "འདུས་བྱས་ཐམས་ཅད་སྡུག་བསྔལ་བའོ།། ",
            "ཆོས་ཐམས་ཅད་ནི་བདག་མེད་པའོ།། ",
            "མྱ་ངན་ལས་འདས་པ་ནི་ཞི་བའོ།། ",
            "ཞེས་སུ་བྱང་ཆུབ་སེམས་དཔའ་རྣམས་ལ་བཤད་པ་ཡིན་ནོ།།",
            ""
        ],
        [
            "དེ་བཞི་ཏིང་ངེ་འཛིན་གྱི་རྒྱུ་ཇི་ལྟར་ཡིན་།",
            "འདུས་བྱས་ཐམས་ཅད་མི་རྟག་པ་དང་",
            "འདུས་བྱས་ཐམས་ཅད་སྡུག་བསྔལ་བའི་",
            "སྡོམ་གཉིས་ནི་སྨོན་པ་མེད་པའི་",
            "ཏིང་ངེ་འཛིན་མངོན་དུ་བྱ་བའི་རྒྱུ་ཉིད་དུ་བཤད་།",
            "འདུས་བྱས་མི་རྟག་པ་དང་སྡུག་བསྔལ་བའི་",
            "རང་བཞིན་ཤེས་ནས་སོག་ལེའི་སོ་དང་དུག་གི་",
            "བཟའ་བ་འདྲ་བའི་འདུས་བྱས་རྣམས་ལ་ཆགས་ཤིང་",
            "སྨོན་པར་མི་བྱེད་པས་སྨོན་མེད་ཀྱི་ཏིང་འཛིན་མངོན་དུ་འགྱུར་རོ། །",
            "ཆོས་ཐམས་ཅད་བདག་མེད་པར་བསྟན་པའི་སྡོམ་ནི་",
            "སྟོང་པ་ཉིད་ཀྱི་ཏིང་ངེ་འཛིན་མངོན་དུ་འགྱུར་བའི་རྒྱུ་།",
            "ཆོས་ཐམས་ཅད་ལ་གང་ཟག་དང་",
            "ཆོས་ཀྱི་བདག་གཉིས་ནི་",
            "ཀུན་བཏགས་པ་ཙམ་ལས་དོན་ལ་མ་གྲུབ་པར་ཤེས་།",
            "སྟོང་ཉིད་ཀྱི་ཏིང་འཛིན་མངོན་དུ་བྱེད་པའི་ཕྱིར་རོ། །",
            "མྱ་ངན་འདས་པ་ཞི་བའོ་",
            "ཞེས་པའི་མདོ་ནི་མཚན་མ་མེད་པའི་ཏིང་ངེ་འཛིན་གྱི་རྒྱུ་།",
            "གདོད་ནས་ཞི་བའི་ཡོངས་གྲུབ་སོ་སོ་རང་གིས་",
            "རིག་པར་བྱ་བ་ཉིད་ལ་མཉམ་པར་བཞག་པས་",
            "སྤྲོས་པའི་མཚན་མ་ཐམས་ཅད་ཞི་བའི་",
            "མྱ་ངན་ལས་འདས་པ་འགོག་བདེན་མངོན་དུ་བྱེད་པའི་ཕྱིར་རོ། །",
            "མི་རྟག་པ་དང་སྡུག་བསྔལ་བ་དང་",
            "བདག་མེད་པ་དང་ཞི་བ་ཞེས་པའི་",
            "དོན་བཞི་པོ་ཅི་ཡིན་ཞེ་ན",
            ""
        ],
        [
            "བརྟན་པ་བྱང་ཆུབ་སེམས་དཔའ་རྣམས་ཀྱི་",
            "སྡོམ་བཞི་པོ་དེ་ཡི་དོན་ནི་འདུ་བྱེད་རྣམས་བྱུང་ནས་",
            "སྐད་ཅིག་གཉིས་པར་མི་གནས་ཏེ་",
            "རྟག་པར་མེད་པའི་དོན་ནི་མི་རྟག་པའི་དོན་།",
            "མི་རྟག་པའི་སྐད་དོད་ཨ་ནི་ཏ་ཏ་ཞེས་འི་ནི་",
            "ཏ་ཏ་རྟག་པ་དང་ཨ་དགག་ཚིག་ཡིན་པས་",
            "རྟག་པ་མེད་པའམ་མི་རྟག་པ་ཞེས་བྱའོ།།",
            "འགྲེལ་ཆེན་ལས་སྐྱེ་ཞིང་འཇིག་པ་ཙམ་",
            "བྱང་ཆུབ་སེམས་དཔས་རྟོགས་བྱའི་མི་རྟག་པ་མ་ཡིན་།",
            "བདག་གཉིས་སུ་ཀུན་བཏགས་པ་ལྟར་རྟག་ཏུ་མེད་པའོ་ཞེས་།",
            "བྱུང་ནས་འཇིག་པ་ལྟ་བུར་སྣང་ཡང་",
            "དམ་པའི་དོན་དུ་བྱུང་བའང་",
            "མེད་ན་འཇིག་པ་ག་ལ་ཡོད་དེ་མེད་དོ།།",
            ""
        ],
        [
            "དེ་ལྟར་མེད་པ་ལ་རྟག་པར་འཛིན་པའི་",
            "གཞི་ཡང་མེད་པས་སྨོན་པར་",
            "བྱ་བ་མེད་པའང་ཡིན་ཏེ་",
            "འདི་ནི་དོན་དམ་པའི་དབང་དུ་བྱས་པར་མངོན་ནོ།།",
            "རྣམ་པར་རྟོག་པ་ཙམ་གྱི་དོན་ནི་སྡུག་བསྔལ་བ་།",
            "མེད་བཞིན་དུ་གཟུང་བ་དང་",
            "འཛིན་པར་ཕྱིན་ཅི་ལོག་ཏུ་",
            "བཏགས་པ་དེ་ཙམ་དུ་འཁོར་བ་ན་",
            "སྡུག་བསྔལ་བ་ཡིན་པར་ཤེས་པ་ནི་སྡུག་བསྔལ་གྱི་དོན་ནོ།།",
            "བདག་མེད་པའི་དོན་ནི་གཟུང་འཛིན་དུ་སྣང་བའི་",
            "གཞན་དབང་ལ་གཟུང་བ་དང་འཛིན་པ། ",
            "གང་ཟག་དང་ཆོས་སུ་ཀུན་ཏུ་རྟོག་པ་ཙམ་གྱི་",
            "དོན་ཁོ་ན་ལས་དེ་ལྟར་གྲུབ་པ་མེད་པའོ།།",
            "ཞི་བའི་དོན་ནི། ",
            "ཡོངས་གྲུབ་ཀྱི་རང་བཞིན་ཤེས་ནས་",
            "གོམས་པ་མཐར་ཐུག་པའི་དུས་ན་",
            "མཚན་མའི་རྣམ་པར་རྟོག་པ་",
            "ཐམས་ཅད་ཉེ་བར་ཞི་བའི་དོན་ཡིན་ནོ།། ",
            "གཉིས་པ་ཁྱད་པར་བསྒྲུབ་པ་།",
            ""
        ],
        [
            "མི་རྟག་པའི་དོན་རིགས་པས་བསྒྲུབ་པ་དང༌། ",
            "བདག་མེད་པའི་དོན་རིགས་པས་བསྒྲུབ་པ་གཉིས། ",
            "དང་པོ་ལ་སྤྱིར་བསྟན་པ་དང༌། ",
            "བྱེ་བྲག་ཏུ་བཤད་པ་གཉིས་ལས། ",
            "དང་པོ་སྤྱིར་བསྟན་པ་ནི། ",
            "མི་རུང་རྒྱུ་ལས་སྐྱེ་ཕྱིར་དང༌། ། ",
            "འགལ་ཕྱིར་རང་ཉིད་མི་གནས་ཕྱིར། །",
            " མེད་ཕྱིར་མཚན་ཉིད་ངེས་ཕྱིར་དང༌། །",
            " རྗེས་སུ་འཇུག་ཕྱིར་འགག་པའི་ཕྱིར། །",
            " ཡོངས་སུ་འགྱུར་བ་དམིགས་ཕྱིར་དང༌། །",
            " དེ་རྒྱུ་ཉིད་དང་འབྲས་བུའི་ཕྱིར། ། ",
            "ཟིན་པའི་ཕྱིར་དང་བདག་པོའི་ཕྱིར། །",
            " བདག་དང་སེམས་ཅན་རྗེས་འཇུག་ཕྱིར། །",
            " ཞེས་ཚིགས་བཅད་གཉིས་ཀྱིས་བསྟན་ཏེ",
            "ཕྱི་དང་ནང་གི་འདུས་བྱས་རྣམས་སྐད་ཅིག་རེ་རེ་བཞིན་དུ་",
            "མི་རྟག་པ་ཡིན་པར་དམ་བཅས་ནས་མི་རུང་བའི་ཕྱིར་དང༌། ",
            "རྒྱུ་ལས་སྐྱེས་ཕྱིར་སོགས་ཕྱིར་སྒྲས་བཅད་པ་ལྟར་དང༌། ",
            "དག་པའི་ཕྱིར་དང་སེམས་ཅན་གྱི་རྗེས་སུ་འཇུག་པའི་ཕྱིར་",
            "ཞེས་པའི་བར་གྱི་གཏན་ཚིགས་བཅུ་བཞི་བཀོད་པ་ཡིན་ནོ།།",
            "དེ་ཡང་མི་རུང་ཞེས་པ་མི་རུང་བའི་ཕྱིར་",
            "ཞེས་པའི་དོན་ཏེ་ཅི་ཞིག་མི་རུང་ཞེ་།",
            "འདུས་བྱས་རྣམས་ནི་རྒྱུ་རྐྱེན་ལས་སྐྱེས་ནས་",
            "ཇི་སྲིད་རྒྱུན་འགག་པར་མ་གྱུར་པ་",
            "དེ་སྲིད་དུ་ཆུ་བོའི་རྒྱུན་འཇུག་པ་བཞིན་",
            "སྐད་ཅིག་སྔ་མ་འགག་ཅིང་ཕྱི་མ་སྐྱེ་བ་",
            "བར་མ་ཆད་པར་རྒྱུན་གྱིས་འབྱུང་བ་ཡིན་གྱི། ",
            "སྐད་ཅིག་མ་མིན་ན་དངོས་པོ་དེ་སྐྱེས་ནས་",
            ""
        ],
        [
            "ཡུན་རིང་ཐུང་སྣ་ཚོགས་སུ་འབྱུང་བའི་",
            "རྒྱུན་མི་རིགས་པའམ་མི་རུང་བའི་ཕྱིར་རོ། །",
            "གཞན་དག་ན་རེ། ",
            "མི་རུང་བ་མ་ཡིན་ཏེ་",
            "དངོས་པོ་རྣམས་རྒྱུ་རྐྱེན་ཚོགས་པའི་",
            "དབང་གིས་སྐད་ཅིག་མ་དང་པོར་སྐྱེས་ནས་",
            "དེ་མ་ཐག་ཏུ་མི་འགག་པར་",
            "ཞག་དང་ཟླ་བ་ལོ་ལ་སོགས་པ་ཇི་སྲིད་འཇིག་པའི་རྐྱེན་དང་",
            "མ་འཕྲད་པ་དེའི་བར་དུ་དེ་ལྟར་གནས་སོ་ཟེར་ན",
            "དེ་ལྟར་ན་སྐད་ཅིག་དང་པོ་སྣང་དུ་ཆུག་ཀྱང་",
            "གཉིས་པ་ཕན་ཆད་ལ་རྒྱུ་མེད་པའི་ཕྱིར། ",
            "སྐད་ཅིག་དང་པོ་བྱུང་བའི་དེ་མ་ཐག་ཏུ་",
            "རྒྱུན་འབྱུང་བ་མེད་པར་འགག་པར་འགྱུར་ཏེ",
            "སྐད་ཅིག་གཉིས་པ་སོགས་སུ་གནས་པའི་རྒྱུ་དང༌། ",
            "མཐར་འགག་པའི་རྒྱུའང་བརྗོད་དགོས་ཀྱི། ",
            "སྐད་ཅིག་དང་པོ་བསྐྱེད་པའི་རྒྱུ་དེས་སྐད་ཅིག་མ་མ་ཡིན་པའི་",
            "དངོས་པོ་ལོ་དང་ཞག་དང་ཟླ་བ་སོགས་སུ་གནས་པ་",
            "དེ་འདྲ་བ་བསྐྱེད་མི་ནུས་ཏེ་",
            "རྒྱུ་འབྲས་གཉིས་ཀ་སྐད་ཅིག་མ་ཡིན་པའི་ཕྱིར་རོ། །",
            "དཔེ་ཇི་ལྟར་ན་ཆུ་བོའི་རྒྱུན་འབབ་པ་ནི་",
            "ཆུ་གསར་པ་གསར་པ་འབབ་པ་རྒྱུན་མ་ཆད་པ་ཡིན་གྱི་",
            "གསར་པ་རྒྱུན་ཆད་ན་",
            ""
        ],
        [
            "རྒྱུན་ཆད་པར་འགྱུར་བ་དང༌། ",
            "མར་མེའི་མེ་ལྕེའི་རྒྱུན་ཡང་རས་དང་སྣུམ་གྱི་རྒྱུ་ལས་",
            "སྣུམ་མ་ཟད་ཀྱི་བར་དུ་སྣུམ་མེ་ལྕེར་གྱུར་ཏེ་",
            "གསར་པ་གསར་པ་རྒྱུན་མ་ཆད་པར་འབྱུང་བ་ཡིན་གྱི། ",
            "སྣུམ་ཟད་པས་འབྲས་བུ་མེ་ལྕེ་ཡང་རྒྱུན་ཆད་ཀྱི་",
            "མེ་ལྕེ་སྐད་ཅིག་དང་པོ་དེ་ཉིད་རྒྱུ་གཞན་སྣུམ་མེད་པར་",
            "ཡུན་ཅིག་ཏུ་གནས་པ་མ་ཡིན་པ་བཞིན་ནོ།། ",
            "ཁ་ཅིག་གིས་སྐད་ཅིག་གིས་འཇིག་པ་མ་ཡིན་ན་",
            "རྒྱུན་མཐར་ཡང་འཇིག་པ་མི་རུང་བའི་ཕྱིར་",
            "ཞེས་འབྲུ་བསྣན་པ་ནི། ",
            "དང་པོ་མི་འཇིག་མཐར་མི་འགྱུར་ཞེས་པ་དང་འདྲ་བས་",
            "དོན་ལ་མི་འགལ་ཡང་འགྲེལ་བས་གོང་ལྟར་",
            "བཤད་པ་བཞིན་གཟུང་དགོས་སོ།།",
            "ཡང་གཞན་དག་ན་རེ། ",
            "སྐྱེས་ནས་ཇི་སྲིད་ཅིག་ཏུ་གནས་པ་ལ་གཞན་མི་དགོས་།",
            "སྐད་ཅིག་དང་པོ་",
            "སྐྱེ་བའི་རྒྱུ་དེས་དེ་ལྟར་གནས་པར་འཕངས་སོ་",
            "སྙམ་ན་མ་ཡིན་།",
            ""
        ],
        [
            "སྐད་ཅིག་དང་པོ་སྐྱེས་པའི་རྒྱུ་དེས་",
            "དེ་བསྐྱེད་ནས་འགག་ཟིན་པའི་ཕྱིར། ",
            "སྐད་ཅིག་དུ་མར་གནས་པ་འཕེན་མི་སྲིད་།",
            "སྐད་ཅིག་མ་མ་ཡིན་པའི་དངོས་པོ་མི་སྲིད་པའི་ཕྱིར་",
            "མོ་གཤམ་གྱི་བུ་འཕངས་ཟེར་བ་དང་འདྲའོ།།",
            "སྐད་ཅིག་མིན་པའི་དངོས་པོ་རྒྱུས་བསྐྱེད་ན་",
            "རྟག་པའི་དངོས་པོ་ཡང་སྐྱེ་རིགས་ན་",
            "དེ་ནི་ཤིན་ཏུ་མི་རིགས་ཤིང་མི་རུང་བའི་ཕྱིར་རོ། །",
            "སྐད་ཅིག་དང་པོ་རྒྱུས་བསྐྱེད་ནས་",
            "ཇི་སྲིད་ཅིག་ཏུ་གནས་ནས་",
            "དེ་ནས་རང་ཉིད་འཇིག་པ་ལ་ཡང་རྒྱུ་གཞན་མེད་དེ",
            "དང་པོའི་རྒྱུ་དེ་ཁོ་ནས་",
            "དེ་ལྟར་བྱས་སོ་སྙམ་པ་ཡང་དེ་དང་འདྲ་།",
            ""
        ],
        [
            "ཇི་སྲིད་ཅིག་ཏུ་གནས་པ་དང་མཐར་འཇིག་པ་ལ་",
            "རྒྱུ་གཞན་མེད་པར་འདོད་པ་དེ་ལྟ་ན་",
            "སྐད་ཅིག་དང་པོ་ཡང་རྒྱུ་མེད་དུ་བྱུང་ངོ་ཞེས་ཅིས་མི་།",
            "སྐད་ཅིག་དང་པོ་རྒྱུ་མེད་པར་",
            "འབྱུང་བ་མངོན་སུམ་ཚད་མ་དང་འགལ་བས་ཁས་མི་ལེན་།",
            "རྒྱུ་ལས་སྐྱེ་ཕྱིར་དང་ཞེས་པ་ནི་",
            "དེ་ལྟར་སྐྱེ་ནས་དེའི་རྒྱུན་གནས་པ་འདི་ཡང་སྔ་མ་སྔ་མའི་",
            "སྐད་ཅིག་གི་རྒྱུ་ལས་སྐྱེ་བ་ཉིད་དུ་གྲུབ་པའི་ཕྱིར་དང༌། ",
            "དེ་ལས་གཞན་པའི་རྒྱུ་མ་དམིགས་པའི་ཕྱིར་རོ། །",
            " གཞན་དག་ན་རེ། ",
            "དངོས་རྣམས་སྐྱེ་བར་བྱེད་པའི་རྒྱུ་དེས་བསྐྱེད་ནས་",
            "སྐྱེས་ཟིན་པ་དེ་ཉིད་སླར་ཡང་ནས་ཡང་དུ་སྐྱེ་མི་དགོས་པར་",
            "སྐྱེས་པ་དེའི་ངང་ཚུལ་དུ་ཡུན་ཇི་སྲིད་གཅིག་ཏུ་གནས་པ་ཡིན་གྱི། ",
            "དེའི་བར་དུ་སྐད་ཅིག་གཞན་དང་",
            "གཞན་སྐྱེ་བ་དང་འཇིག་པ་མེད་ལ་",
            "རྒྱུ་གཞན་ཡང་མི་དགོས་སོ་ཞེ་།",
            "དེ་མི་འཐད་པའི་འགལ་བ་བརྗོད་པ་ནི། ",
            "དངོས་པོ་རྣམས་སྐྱེས་ནས་",
            "དེ་མ་ཐག་ཏུ་མི་འཇིག་པར་ཕྱིས་ཤིག་ན་འཇིག་པ་ཡིན་།",
            ""
        ],
        [
            "དངོས་པོ་དེ་ཉིད་སྐད་ཅིག་གིས་",
            "མི་འཇིག་པར་གནས་པ་ཞིག་ཕྱིས་འཇིག་པ་ཡིན་ནམ། ",
            "སྐད་ཅིག་གིས་འཇིག་པ་ཞིག་ཕྱིས་ཞིག་ནས་འགག་པ་གང་།",
            "དང་པོ་དངོས་པོ་སྐད་ཅིག་གིས་མི་འཇིག་པར་གནས་པ་ཡིན་།",
            "གནས་པའི་རང་བཞིན་ལ་འཇིག་པའི་རང་བཞིན་མེད་པས་",
            "གནས་པའི་དངོས་པོ་དེ་ཕྱིས་ཀྱང་མི་འཇིག་པར་འགྱུར་ཏེ་",
            "རྟག་ཏུ་གནས་པར་འགྱུར་རོ། །",
            "འཇིག་པའི་རང་བཞིན་ཅན་ཡིན་ན་",
            "འཇིག་པའི་རང་བཞིན་ལ་རྟག་པ་དང་ཡུན་དུ་གནས་པའི་",
            "རང་བཞིན་མེད་པས་སྐད་ཅིག་དང་པོ་ནས་འཇིག་པར་འགྱུར་གྱི་",
            "ཡུན་གཅིག་ཏུ་མི་འགག་པར་གནས་པ་མི་སྲིད་པས་འགལ་ལོ། །",
            "གཞན་ཡང་དངོས་པོ་སྐྱེས་ནས་",
            "ཡུན་ཇི་ཙམ་པར་གནས་ནས་གཟོད་འགག་པར་འགྱུར་བ་ཡིན་ན་",
            ""
        ],
        [
            "འགག་པའི་རྒྱུ་གང་ཡིན་བརྗོད་དགོས་སོ།།",
            "བསྐྱེད་པའི་རྒྱུ་གང་ཡིན་པ་དེ་ཉིད་དོ་ཞེ་།",
            "འགལ།",
            "སྐྱེ་བ་ནི་དངོས་པོ་ཡོད་པ་དང་འགག་པ་དངོས་པོ་མེད་པ་",
            "རྒྱུ་གཅིག་གིས་སྐྱེད་ན་",
            "རྒྱུ་དེས་དངོས་པོ་ཡོད་པར་བྱེད་པ་དང་",
            "མེད་པར་བྱེད་པའི་འགལ་བ་གཉིས་བྱེད་པར་མི་རིགས་།",
            "སྣང་བ་དང་མུན་པ་དང༌། ",
            "གྲང་བ་དྲོ་བ་གཉིས་རྒྱུ་གཅིག་གིས་བྱེད་མི་སྲིད་པ་བཞིན་ནོ།།",
            ""
        ],
        [
            "འགལ་ཕྱིར་ཞེས་པ་ནི་དངོས་པོ་རྣམས་རང་སྐྱེས་ནས་",
            "སྐད་ཅིག་གཉིས་པར་མི་སྡོད་པར་འཇིག་པའི་ངང་ཚུལ་ཅན། ",
            "མིན་པར་སྐྱེས་ནས་",
            "ཇི་སྲིད་ཅིག་ཏུ་རྟག་པར་གནས་ན་ལུང་དང་",
            "རིགས་པ་གཉིས་དང་འགལ་བའི་ཕྱིར་རོ། །",
            "ཇི་ལྟར་འགལ་ན",
            "བཅོམ་ལྡན་འདས་ཀྱི་བཀའ་ལུང་ལས། ",
            "འདུ་བྱེད་དག་ནི་རྒྱུ་རྐྱེན་ལས་སྐྱེ་བའི་སྒྱུ་མ་ལྟ་བུ་དང༌། ",
            "སྐྱེ་ཞིང་འགག་པའི་ཆོས་ཅན་ཡིན་པའི་འཇིག་པ་དང༌། ",
            "སྐྱེས་ནས་",
            "སྐད་ཅིག་མ་གཅིག་ལས་རིང་དུ་མི་གནས་པས་རེ་ཞིག་པ་དང༌། ",
            "སྐྱེས་མ་ཐག་ཏུ་འཇིག་པས་ཡུན་ཐུང་ངུར་གནས་པ་",
            "ཞེས་གསུངས་པ་དང་འགལ་ལོ། །",
            "རིགས་པ་ཡང་རྣལ་འབྱོར་མངོན་སུམ་དང་འགལ་བ་ནི། ",
            "རྣལ་འབྱོར་པ་འཕགས་པའི་བདེན་པ་བཞི་སྒོམ་ཞིང་",
            "ཡིད་ལ་བྱེད་པ་རྣམས་ཀྱིས་འདུ་བྱེད་ཐམས་ཅད་སྐད་ཅིག་གིས་",
            "སྐྱེ་བ་དང་འགག་པའི་མཚན་ཉིད་ཅན་དུ་མཐོང་སྟེ་",
            "སྐྱོ་བ་སྐྱེ་ཞིང་ཆགས་པ་དང་བྲལ་ནས་",
            ""
        ],
        [
            "གྲོལ་ཞིང་",
            "མྱ་ངན་ལས་འདས་པ་འཐོབ་པར་འགྱུར་གྱི། ",
            "དེ་ལྟར་མཐོང་ན་སྐྱོ་ཞིང་",
            "ཆགས་བྲལ་དང་རྣམ་གྲོལ་ཉིད་དུ་མི་འགྱུར་ཏེ",
            "དཔེར་ན་འཇིག་རྟེན་ཕལ་བ་རྣམས་ཀྱིས་",
            "མི་རྣམས་འཆི་བའི་དུས་སུ་འགག་པ་དང་",
            "མི་རྟག་པ་ཤེས་ནས་སྐྱོ་བ་སྐྱེ་ཡང་དེའི་བར་དུ་",
            "སྐྱོ་བ་མི་སྐྱེ་བར་གནས་པར་འདུ་ཤེས་བསྐྱེད་ནས་",
            ""
        ],
        [
            "སུ་ཡང་འདུ་བྱེད་ཐམས་ཅད་ལ་སྐྱོ་བས་ཆགས་བྲལ་དུ་མ་གྱུར་པ་བཞིན་ནོ།།",
            "རང་ཉིད་མི་གནས་ཕྱིར་ཞེས་པ་རྗེས་སུ་དཔག་པས་འགལ་བ་བརྗོད་པ་ནི། ",
            "འདུ་བྱེད་རྣམས་སྐྱེས་མ་ཐག་ཏུ་",
            "མི་འཇིག་པར་ཇི་སྲིད་ཅིག་ཏུ་གནས་པ་ཡིན་།",
            "འདུ་བྱེད་རྣམས་རང་ཉིད་ཀྱི་མཐུས་གནས་སམ་",
            "རྒྱུ་རྐྱེན་གཞན་ཞིག་གི་མཐུས་གནས་པ་གང་།",
            "དང་པོ་ལྟར་།",
            "རྟག་ཏུ་གནས་པར་རིགས་ན་ཡང་དུས་ཇི་སྲིད་དུ་",
            "མཐར་ཕྱིན་པར་གནས་ནུས་པའི་འདུ་བྱེད་གཅིག་ཀྱང་མེད་།",
            "རང་གི་ངོ་བོས་སྐད་ཅིག་གིས་འཇིག་པའི་ངང་ཚུལ་ཅན་",
            "ཡིན་པ་དང་རྒྱུན་ཡང་རྐྱེན་དང་འཕྲད་ན་",
            ""
        ],
        [
            "འཇིག་པ་ཡིན་པའི་ཕྱིར་རོ། །",
            "རྒྱུ་རྐྱེན་གཞན་གྱིས་གནས་པར་བྱེད་པའི་རྒྱུ་ནི་",
            "འདི་ཡིན་ནོ་ཞེས་རྒྱུ་གཞན་ཚད་མས་མ་དམིགས་པའི་ཕྱིར་",
            "རང་ཉིད་གྲུབ་ནས་",
            "སྐད་ཅིག་གཉིས་པར་མི་གནས་པའི་ཕྱིར་རོ། །",
            "མེད་ཕྱིར་ཞེས་པ་ནི་གཞན་དག་ན་རེ། ",
            "དངོས་པོ་རྣམས་ཇི་སྲིད་ཅིག་ཏུ་གནས་པ་ལ་རྒྱུ་གཞན་མི་དགོས་ཀྱི་",
            "རང་ཉིད་སྐྱེས་ཟིན་པ་དེ་ཉིད་ཇི་སྲིད་འཇིག་པའི་རྒྱུར་མ་འཕྲད་པ་",
            "དེ་སྲིད་དུ་གནས་ནས་གཟོད་འཇིག་རྒྱུ་དང་འཕྲད་ན་",
            "འཇིག་སྟེ",
            "དཔེར་ན་ལྕགས་སྔོན་པོ་དང་ཚ་བ་མེད་པར་",
            "ཇི་སྲིད་ཅིག་ཏུ་གནས་ནས་གཟོད་མེ་དང་ནམ་འཕྲད་ན་",
            "སྔོན་པོ་དང་བསིལ་བ་འགག་ནས་དམར་པོ་དང་ཚ་བ་སྐྱེ་བ་དང༌། ",
            "རྫ་ཡི་བུམ་པ་ཐོ་བ་དང་མ་འཕྲད་པའི་བར་དུ་གནས་ནས་",
            "ཐོ་བར་འཕྲད་པའི་ཚེ་",
            "བུམ་པ་ཞིག་ནས་གྱོ་མོར་འགྱུར་བ་བཞིན་ནོ་ཟེར་ན",
            ""
        ],
        [
            "དེ་མི་རིགས་།",
            "དངོས་པོ་རྣམས་ངང་གིས་འཇིག་པ་ཡིན་གྱི་",
            "འཇིག་པའི་རྒྱུ་གཞན་མེད་པའི་ཕྱིར་རོ། །",
            "ཇི་ལྟར་མེད་ན་",
            "དཔེར་ན་རྡོ་གནམ་དུ་འཕངས་པའི་ཚེ་གནམ་དུ་",
            "འཕེན་པའི་རྒྱུ་ལག་པ་སོགས་ཡོད་ཀྱི། ",
            "ས་ལ་ལྟུང་བར་བྱེད་པའི་རྒྱུ་གཞན་མི་དགོས་ཏེ་",
            "རང་ཉིད་ངང་གིས་ལྷུང་བར་བྱེད་པ་བཞིན་དུ། ",
            "དངོས་པོ་རྣམས་རང་རང་གི་བསྐྱེད་རྒྱུས་སྐྱེད་མ་ཐག་ཏུ་",
            "ངང་གིས་འཇིག་པ་ལ་རྒྱུ་གཞན་མི་དགོས་ཏེ",
            "ལྕགས་ཀྱི་སྔོན་པོ་དང་བུམ་པའི་དབྱིབས་ནི། ",
            "མེ་དང་ཐོ་བ་དང་མ་འཕྲད་པའི་སྔ་རོལ་ན་ཡང་སྐད་ཅིག་",
            "རེ་རེར་ངང་གིས་འཇིག་པ་ཡིན་པས། ",
            "དེ་མེ་དང་ཐོ་བས་བཤིག་པ་མ་ཡིན་ལ",
            "ལྕགས་དང་བུམ་པའི་སྐད་ཅིག་མཐའ་མས་ཉེར་ལེན་གྱི་",
            "རྒྱུ་བྱས་མེ་དང་ཐོ་བས་ལྷན་ཅིག་བྱེད་རྐྱེན་བྱས་ནས་",
            ""
        ],
        [
            "དམར་པོ་དང་གྱོ་མོའི་གནས་སྐབས་བསྐྱེད་པ་ན་",
            "ད་གཟོད་ལྕགས་ཀྱི་དམར་པོ་དང་བུམ་པ་བཤིག་གོ་",
            "ཞེས་བཟུང་ནས་དེའི་བར་དུ་རྟག་པར་སེམས་པ་ནི་",
            "རིགས་འདྲ་བར་མ་ཆད་པའི་རྒྱུན་ལ་འཁྲུལ་བ་ཡིན་གྱི་",
            "ཡང་དག་པ་མ་ཡིན་ཏེ",
            "ལྕགས་དང་བུམ་པ་ལ་རི་མོ་བྲིས་ན་",
            "དེ་འཇིག་རྒྱུ་མ་ཡིན་པར་ཁྱོད་འདོད་།",
            "རི་མོ་མ་བྲིས་པའི་ལྕགས་དང་བུམ་པའི་གནས་སྐབས་འགགས་ནས་",
            "རི་མོ་བྲིས་པའི་གནས་སྐབས་ཐོབ་པ་ཡང་",
            "ལྕགས་དང་བུམ་པ་མི་རྟག་པ་",
            "མཚན་ཉིད་དུ་མཁས་པ་རྣམས་ཀྱིས་ཤེས་སོ།།",
            "དེས་ན་རྒྱུ་མི་འདྲ་བའི་ཁྱད་པར་ལས་",
            "དངོས་པོ་རྣམས་རྣམ་པ་མི་འདྲ་བ་སྣ་ཚོགས་སུ་འགྱུར་།",
            "རྒྱུ་འདྲ་བའི་ཁྱད་པར་ལས་",
            "རིགས་འདྲ་བ་བར་མ་ཆད་དུ་སྐྱེ་བ་ཡིན་ཡང༌། ",
            "དེ་གཉིས་ཀ་སྐད་ཅིག་མ་ཡིན་པ་ལ་ནི་",
            "ཁྱད་པར་ཅུང་ཟད་མེད་།",
            "སྐད་ཅིག་མ་མིན་པའི་དངོས་པོ་ལ་",
            "གནས་སྐབས་མི་འདྲ་བའི་ཁྱད་པར་",
            "ནམ་ཡང་དམིགས་པ་མི་སྲིད་དོ།།",
            ""
        ],
        [
            "དེ་བཞིན་མེས་ཆུ་བསྐོལ་ནས་ཟད་པ་དང༌། ",
            "བུམ་པ་གྱོ་མོར་བྱས་ནས་གཏུན་དུ་འཐག་པ་སོགས་འཇིག་རྒྱུར་",
            "འདོད་པ་ཐམས་ཅད་ལེགས་པར་བརྟགས་ན་",
            "དངོས་པོ་སྐད་ཅིག་མ་དང༌། ",
            "རྐྱེན་གཞན་འཕྲད་པས་གནས་སྐབས་མི་འདྲ་བ་དེ་ལྟར་",
            "འགྱུར་པ་ལས་དངོས་པོ་སྐད་ཅིག་མ་མ་ཡིན་པ་",
            "རྒྱུ་གཞན་གྱིས་བཤིག་པ་ཅུང་ཟད་མེད་དེ",
            "རྫ་མཁན་གྱི་ལག་པ་དང་དབྱིག་གུ་སོགས་ཀྱིས་",
            "འཇིམ་པ་ལས་བུམ་པ་སྐྱེད་པར་བྱེད་པ་དང་འདྲའོ།།",
            "བུམ་པ་སྐྱེ་བའི་དུས་ན་འཇིམ་པའི་གནས་སྐབས་རང་ཁམས་ཞིག་པ་དང༌། ",
            "ལག་པ་སོགས་ཀྱིས་འདུ་བྱེད་ཀྱང་ཞིག་ནས་འགགས་པ་བཞིན་ནོ།།",
            "གཞན་ཡང་འཇིག་རྒྱུས་འཇིག་པར་བྱ་བའི་དངོས་པོ་དེ་",
            "རང་གི་ངོ་བོ་མི་འཇིག་པ་ཞིག་གམ་འཇིག་པ་གང་།",
            ""
        ],
        [
            "མི་འཇིག་ན་ནི་འཇིག་རྒྱུས་འཇིག་མི་ནུས་ལ་",
            "རང་འཇིག་ན་འཇིག་རྒྱུས་འཇིག་མི་དགོས་སོ།།",
            "གཞན་ཡང་འཇིག་རྒྱུས་དངོས་པོ་གང་དེ་འཇིག་པའི་དུས་ན་",
            "དངོས་པོ་དེ་ཉིད་བྱས་སམ་དེ་ལས་གཞན་ཞིག་།",
            "དངོས་པོ་དེ་ཉིད་བྱས་ན་སྐྱེད་པར་བྱས་ཀྱི་འཇིག་པར་མ་བྱས་།",
            "དངོས་པོ་དེ་ལས་གཞན་ཞིག་བྱས་ན་དངོས་པོ་དེ་ལ་",
            "ཅི་ཡང་མ་བྱས་པས་སྣམ་བུ་བྱས་པས་ཀ་བ་འཇིག་པ་",
            "མ་ཡིན་པ་བཞིན་ནོ།།",
            "མཚན་ཉིད་ངེས་པའི་ཕྱིར་ཞེས་པ་ནི། ",
            "འདུས་བྱས་ཐམས་ཅད་ཀྱི་མཚན་ཉིད་ནི་མི་རྟག་པར་གཅིག་ཏུ་",
            "ངེས་ཀྱི་འདུས་བྱས་ཁ་ཅིག་རྟག་པ་དང༌། ",
            "ཁ་ཅིག་མི་རྟག་པ་དང༌། ",
            "ཁ་ཅིག་རྟག་མི་རྟག་གཉིས་ཀ་དང༌། ",
            "ཁ་ཅིག་རྟག་མི་རྟག་གཉིས་ཀ་མ་ཡིན་པ་ལྟ་བུའི་",
            "ཁྱད་པར་ཡོད་པ་མ་ཡིན་པས། ",
            "བཅོམ་ལྡན་འདས་ཀྱིས་ཀྱང་འདུས་བྱས་ཐམས་ཅད་ནི་",
            "མི་རྟག་པའོ་ཞེས་མགོ་གཅིག་ཏུ་ལུང་བསྟན་པ་ཡིན་ནོ།།",
            "གལ་ཏེ་དངོས་པོ་རྣམས་རེ་ཞིག་རྟག་ལ་",
            ""
        ],
        [
            "དེ་ནས་མི་རྟག་ན་རྟག་མི་རྟག་གཉིས་ཀར་འགྱུར་ན་",
            "མི་སྲིད་པས་འདུས་བྱས་ཐམས་ཅད་སྐད་ཅིག་གིས་",
            "འཇིག་པའི་ངང་ཚུལ་ཅན་ལས་མི་འདའ་སྟེ་",
            "མེའི་རང་བཞིན་ཚ་བ་བཞིན་ནོ།།",
            "རྗེས་སུ་འཇུག་ཕྱིར་ཞེས་པ་ནི། ",
            "གཞན་དག་ན་རེ། ",
            "དངོས་པོ་ཐམས་ཅད་སྐད་ཅིག་གིས་མི་རྟག་པས་",
            "དངོས་པོ་གསར་པ་གཞན་དང་གཞན་ཡིན་།",
            "སྔར་མཐོང་བའི་དངོས་པོ་དག་ཕྱིས་མཐོང་བའི་ཚེ་",
            "འདི་ནི་སྔར་གྱིས་མཐོང་བ་དེ་ཡིན་ནོ་སྙམ་དུ་ངོ་ཤེས་པ་ལྟར་རུང་།",
            "དེས་ན་སྔར་མཐོང་བའི་དངོས་པོ་མ་ཞིག་པར་གནས་པ་ཡིན་ཟེར་བ་།",
            ""
        ],
        [
            "དེ་ནི་ཁྱོད་ཉིད་སྔ་ཕྱིའི་དངོས་པོ་གཅིག་མ་ཡིན་ཡང་",
            "འདྲ་བ་བར་མ་ཆད་དུ་རྗེས་སུ་འཇུག་པའི་ཕྱིར་",
            "གཅིག་ཏུ་འཁྲུལ་བར་ཟད་།",
            "མིག་འཕྲུལ་ཅན་གྱིས་རྡེའུ་དུ་མ་མྱུར་བར་ནམ་མཁའ་ལ་འདོར་ཞིང་",
            "སླར་ཡང་ལག་པར་སྡུད་པ་རྒྱུན་མ་ཆད་པར་བྱས་པ་",
            "ལ་རྡེའུ་གཅིག་ཡང་ཡང་འཕངས་ཤིང་སྡུད་དོ་",
            "སྙམ་དུ་སེམས་པ་དང༌། ",
            "ཆུ་བོ་རྣམས་སྐད་ཅིག་རེ་རེར་སྔ་མ་རྣམས་གཞན་དུ་འགྲོ་ཞིང་",
            "གསར་པ་རྣམས་ཤུལ་དུ་འཇུག་པ་",
            "རྒྱུན་མི་ཆད་པ་ཡིན་ཡང་འདྲ་བའི་སྒོ་ནས་",
            "ཆུ་བོ་འདི་ལ་བདག་གིས་སྔར་ཡང་ལན་མང་བརྒལ་ཏོ།།",
            "ད་ཡང་བརྒལ་ཏོ་སྙམ་དུ་སེམས་ཤིང༌། ",
            "གཟོད་ཀྱང་བརྒལ་དགོས་སོ་",
            "སྙམ་དུ་སེམས་པ་བཞིན་ནོ།།",
            "འགག་པའི་ཕྱིར་ཞེས་པ་ནི། ",
            "གལ་ཏེ་སྔར་མཐོང་བ་དང་",
            "ཕྱིས་མཐོང་བ་དག་མངོན་སུམ་གྱི་",
            "སྤྱོད་ཡུལ་དུ་མི་འདྲ་བ་མ་དམིགས་བཞིན་དུ་",
            "སྔ་ཕྱི་གཅིག་མ་ཡིན་ནོ་",
            "ཞེས་སྨྲ་བ་ཇི་ལྟར་རིགས་སྙམ་ན",
            ""
        ],
        [
            "དངོས་པོའི་ཆོས་ཉིད་ཀྱིས་སྔ་མ་སྔ་མའི་",
            "སྐད་ཅིག་རྣམས་འགག་པའི་ཕྱིར་གཅིག་མ་ཡིན་།",
            "གལ་ཏེ་སྐད་ཅིག་དང་པོ་མི་འགག་པར་དེ་བཞིན་དུ་གནས་པ་ཡིན་།",
            "ཕྱིས་ཀྱང་འགག་པར་མི་འགྱུར་།",
            "སྔར་མཐོང་བའི་དངོས་པོ་སྐད་ཅིག་མ་དེ་ད་ལྟ་ཡང་",
            "གནས་པ་དེ་བཞིན་ཕྱིས་ཀྱང་གནས་པར་འགྱུར་ཏེ་",
            "སྐད་ཅིག་མ་མ་ཡིན་པའི་དངོས་པོ་ཡིན་པ་ནམ་ཡང་",
            "བྱེ་བྲག་མེད་པའི་ཕྱིར་རོ། །",
            "ཡོངས་སུ་འགྱུར་བ་དམིགས་ཕྱིར་དང༌། །",
            "ཞེས་པ་གལ་ཏེ་དངོས་པོ་རྣམས་སྐད་ཅིག་གིས་",
            "མ་ཡིན་པར་རང་གི་ངོ་བོ་དུས་རེ་ཞིག་བར་དུ་མི་འགྱུར་ན་",
            "སྐད་ཅིག་དང་པོའི་དུས་དང་མི་འདྲ་བའི་ཡོངས་སུ་",
            "འགྱུར་བའི་ཁྱད་པར་དམིགས་མི་སྲིད་ན་ཡང༌། ",
            "ནང་གི་དངོས་པོ་སེམས་ཅན་གྱི་ལུས་རྣམས་ནི་",
            "བྱིས་པ་དང་གཞོན་ནུ་དང་ལང་ཚོ་དང་དར་ལ་བབ་པ་དང་རྒས་ཤིང་",
            "འཁོགས་པ་སྐྲ་དཀར་གཉེར་མ་དང་བཅས་པའི་བར་གྱི་",
            "ཡོངས་སུ་འགྱུར་བར་དམིགས་པ་དང༌། ",
            "ཕྱིའི་དངོས་པོ་གནས་དང་ཡོ་བྱད་རྣམས་ཀྱང་སོ་མ་དང་",
            "རྙིང་པ་དང་སྔ་ཕྱིའི་དུས་ཀྱི་ཁྱད་པར་མི་འདྲ་བས་",
            "ཡོངས་སུ་འགྱུར་བར་དམིགས་པའི་ཕྱིར། ",
            "དང་པོ་སྐྱེས་པའི་སྐད་ཅིག་དང་པོ་ནས་བརྩམས་ཏེ་",
            ""
        ],
        [
            "རིམ་པས་འགྱུར་བ་ཡིན་པར་ངེས་ཏེ",
            "དང་པོའི་སྐད་ཅིག་ལས་མ་འགྱུར་ན་",
            "སྐད་ཅིག་ཕྱི་མའི་གནས་སྐབས་སུ་འགྱུར་བ་མི་སྲིད་ན་ཡང་",
            "ཡོངས་སུ་འགྱུར་བ་དངོས་སུ་དམིགས་པའི་ཕྱིར་",
            "སྐད་ཅིག་གིས་འགྱུར་བར་ངེས་།",
            "བྱིས་པ་གཞོན་ནུ་ཞིག་གི་ལུས་ལ་མིག་གཏད་ནས་",
            "མ་ཡེངས་པར་ལྟ་མཁན་ཞིག་ཡོད་པ་ལྟ་ན་ཡང༌། ",
            "དེའི་ལུས་སྐད་ཅིག་དང་ཞག་གིས་ཇེ་རྒས་སུ་འགྱུར་བ་ཆ་མི་ཕྱེད་ཀྱང་",
            "ནམ་ཞིག་སྐྲ་དཀར་བའི་བར་དུ་འགྱུར་བའི་འགྱུར་བ་རགས་པ་མཐོང་བ་ལ་དཔགས་།",
            "ལོ་ཟླ་བ་དང༌། ཟླ་བ་ཞག་དང༌། ",
            "ཞག་དུས་ཚོད་དང༌། དུས་ཚོད་སྐད་ཅིག་གིས་དེ་ལྟར་རིམ་པར་འགྱུར་བ་ཡིན་གྱི་",
            "རེས་གཅིག་མི་འགྱུར་བར་བསྡད་ནས་ཐང་གཅིག་ན་",
            "དེ་ལྟར་འགྱུར་བ་མ་ཡིན་པ་ལྟར། ",
            "ཕྱིའི་དངོས་པོ་རྣམས་ཀྱང་",
            "དེ་ལྟར་སྐད་ཅིག་གི་ཆ་ཕྲ་བའི་སྒོ་ནས་འགྱུར་བ་ཡིན་ནོ།།",
            "དེ་དཔེར་ན་འོ་མ་ཞོར་འགྱུར་བ་ན་སྐད་ཅིག་རེ་རེ་བཞིན་དུ་རིམ་པས་རོ་སྐྱུར་བར་འགྱུར་གྱི་",
            "སྐད་ཅིག་མ་མ་ཡིན་པའི་འགྱུར་བ་གཞན་མི་དམིགས་པ་བཞིན་ནོ།།",
            ""
        ],
        [
            "སྐད་ཅིག་ཕྲ་བའི་འགྱུར་བ་མ་དམིགས་ནས་",
            "རྒྱུན་འདྲ་བ་ཙམ་ལ་དངོས་པོ་གཅིག་ཏུ་ཞེན་ནས་",
            "གཅིག་ཏུ་འཁྲུལ་བས་སྔར་གྱི་དེ་འདི་ཡིན་ནོ་",
            "ཞེས་འཇིག་རྟེན་པ་རྣམས་དངོས་པོར་རྟག་པར་འཁྲུལ་བ་ཡིན་ནོ།།",
            "དེ་རྒྱུ་ཉིད་དང་འབྲས་བུའི་ཕྱིར་ཞེས་པ་ནི། ",
            "རྟག་སྨྲ་བ་དག་ན་རེ། ",
            "བདག་ཅག་གིས་ཇི་ལྟར་བརྟགས་ཀྱང་ཕྲ་བའི་འགྱུར་བ་",
            "བློས་མངོན་སུམ་དུ་གཅོད་པར་མི་ནུས་ལ",
            "དངོས་པོ་དེ་ཉིད་ནི་འདིའོ་ཞེས་གཅོད་པར་ནུས་པས་",
            "སྐད་ཅིག་མའི་འགྱུར་བ་འདི་ལ་ཇི་ལྟར་ཡིད་ཆེས་པར་བྱ་ཞེ་།",
            "དངོས་པོ་དེ་དག་རྒྱུ་ལས་སྐྱེས་པའི་འབྲས་བུ་ཡིན་པའི་ཕྱིར། ",
            "སྔ་མ་སྔ་མ་རྒྱུ་ཉིད་དང་",
            "ཕྱི་མ་ཕྱི་མ་འབྲས་བུ་ཡིན་པའི་ཕྱིར་སྐད་ཅིག་མར་འགྲུབ་།",
            ""
        ],
        [
            "རྒྱུ་སྐད་ཅིག་མ་ཡིན་པས་",
            "འབྲས་བུ་སྐད་ཅིག་མ་ཡིན་པ་དང༌། ",
            "འབྲས་བུ་སྐད་ཅིག་མ་ཡིན་པས་",
            "དེའི་རྒྱུ་ཡང་སྐད་ཅིག་མར་འགྲུབ་།",
            "རྒྱུ་རྟག་པས་འབྲས་བུ་མི་སྐྱེད་དེ་",
            "ནམ་མཁའ་ལས་མེ་ཏོག་དང་",
            "བུམ་པ་སོགས་མི་འབྱུང་བ་བཞིན་ནོ།།",
            "འབྲས་བུ་རྟག་པ་ནི་གང་གིས་ཀྱང་",
            "བསྐྱེད་བྱ་མིན་ཏེ་ནམ་མཁའ་བཞིན་ནོ།།",
            "དེས་ན་རྒྱུ་དང་འབྲས་བུར་གྱུར་པ་ནི་",
            "སྐད་ཅིག་མའི་རང་བཞིན་ཡིན་གྱི་",
            "སྐད་ཅིག་མ་མིན་པ་ལ་འགྱུར་བ་མེད་པས་",
            "རྒྱུ་འབྲས་སུ་མི་རུང་ངོ༌།། ",
            "དེ་སྤྱིར་བསྟན་ནས་བྱེ་བྲག་ཏུ་དཔྱད་།",
            "མིག་ཤེས་ལ་སོགས་པ་རྣམ་པར་",
            "ཤེས་པ་ཐམས་ཅད་ནི་",
            "རྐྱེན་བཞི་ལས་སྐྱེ་བའི་ཕྱིར་",
            "སྐད་ཅིག་གིས་མགྱོགས་པར་འབྱུང་བ་",
            "སངས་རྒྱས་པ་དང་མུ་སྟེགས་པ་",
            "ཚུན་ཆད་ལ་གྲགས་པ་ཡིན་ཏེ་",
            ""
        ],
        [
            "བློ་རྟག་པ་མི་འགྱུར་བ་ཡོད་པར་མི་འདོད་དོ།།",
            "རྣམ་པར་ཤེས་པ་དེའི་རྒྱུ་ནི་དབང་པོ་དང་ཡུལ་གཟུགས་སོགས་ཡིན་།",
            "མདོ་ལས་མིག་དང་གཟུགས་ལ་བརྟེན་ནས་",
            "མིག་གི་རྣམ་པར་ཤེས་པ་སྐྱེ་བ་སོགས་སུ་གསུངས་སོ།།",
            "དེ་བས་ན་འདུ་བྱེད་རྣམས་ཀྱི་འབྲས་བུ་སེམས་སྐད་ཅིག་མར་གྲུབ་པས་ན་",
            "དེ་སྐྱེད་པར་བྱེད་པའི་རྒྱུ་འདུ་བྱེད་རྣམས་ཀྱང་སྐད་ཅིག་མར་གྲུབ་བོ། །",
            "གཞན་དག་འདུ་བྱེད་རྣམས་ནི་རྟག་ལ་",
            "དེས་སེམས་སྐད་ཅིག་མ་མི་རྟག་པ་བསྐྱེད་དོ་ཞེས་འདོད་ན",
            "སྐད་ཅིག་མ་མིན་པ་ལས་སྐད་ཅིག་མ་བྱུང་ན་ནི་",
            "རྟག་པ་ལས་མི་རྟག་པ་འབྱུང་དགོས་།",
            ""
        ],
        [
            "དེ་མི་རིགས་།",
            "ནམ་མཁའ་ལས་བུམ་པ་སོགས་བཞིན་ནོ།།",
            "དེས་ན་སེམས་ཀྱི་རྒྱུ་རྣམས་ཀྱང་",
            "སེམས་བཞིན་དུ་སྐད་ཅིག་མར་གྲུབ་བོ། །",
            "ཡང་འདུ་བྱེད་ཐམས་ཅད་ནི་སེམས་ཀྱི་འབྲས་བུ་སྟེ་",
            "སེམས་ལ་བག་ཆགས་བཞག་པའི་དབང་གིས་སྣང་བ་ལས་",
            "གཞན་དུ་གྱུར་པའི་ཕྱི་དོན་མེད་པ་དང༌། ",
            "སེམས་ཀྱི་ལས་བསགས་པ་ལས་བྱུང་བ་མ་ཡིན་པའི་",
            "ཕྱི་དོན་རང་རྐྱ་བ་མེད་དོ།།",
            "དེ་ལྟར་ན་རྒྱུ་སེམས་སྐད་ཅིག་མ་ཡིན་པ་ལ་",
            "འབྲས་བུ་འདུ་བྱེད་རྣམས་སྐད་ཅིག་མར་གྲུབ་བོ། །",
            "འདུ་བྱེད་རྣམས་སེམས་ཀྱི་འབྲས་བུ་ཡིན་པར་ཅིས་ཤེས་།",
            "སེམས་སྐད་ཅིག་མ་ཡིན་པས་",
            "འདུ་བྱེད་རྣམས་སྐད་ཅིག་མ་ཡིན་པ་ཡང་ཇི་ལྟར་ཤེས་པར་བྱ་ཞེ་།",
            "དེའི་ལན་དུ་ཟིན་པ་དང༌། ",
            "བདག་པོའམ་དབང་བའི་ཕྱིར་དང༌། ",
            "དག་པ་དང༌། ",
            "སེམས་ཅན་གྱི་རྗེས་སུ་འཇུག་པའི་ཕྱིར་རོ་",
            "ཞེས་རིགས་པ་ཕྱི་མ་འདི་བཞི་བསྟན་པ་ཡིན་ནོ།།",
            ""
        ],
        [
            "དེ་ལ་ཟིན་པའི་ཕྱིར་དང་ཞེས་པ་དབང་པོ་ལྔ་དང་གནས་ཏེ་",
            "དབང་རྟེན་ལུས་ཁོག་པ་དང་བཅས་པ་རྣམ་པར་ཤེས་པས་",
            "ཟིན་པ་ལས་བྱུང་བའི་ཕྱིར་སེམས་ཀྱི་འབྲས་བུར་གྲུབ་བོ། །",
            "ཇི་ལྟར་ཟིན་ན་མའི་མངལ་དུ་རྣམ་པར་ཤེས་པ་ཞུགས་ཏེ་",
            "བརྒྱལ་བར་གྱུར་ནས་དེ་ཟིན་པ་ན། ",
            "གདོད་ཕ་མའི་ཁུ་ཁྲག་ལས་ནུར་ནུར་པོ་དང་",
            "མེར་མེར་པོ་ལ་སོགས་ནས་",
            "དབང་པོ་དང་བཅས་པའི་ལུས་ཡོངས་སུ་འགྲུབ་ཀྱི། ",
            "རྣམ་ཤེས་ཁུ་ཁྲག་ལ་ཞུགས་ནས་",
            "དེ་དང་ལྷན་ཅིག་འདྲེས་ཏེ་",
            "བརྒྱལ་བར་མ་གྱུར་ན་",
            "ནུར་ནུར་པོ་ལ་སོགས་པའི་གནས་སྐབས་རྣམས་",
            "རྣམ་པ་ཀུན་ཏུ་མི་འབྱུང་བས། ",
            "ལུས་ནི་སེམས་ཀྱི་རྗེས་སུ་འབྲང་ཞིང་",
            ""
        ],
        [
            "སེམས་ཀྱིས་ཡོངས་སུ་ཟིན་པ་།",
            "མདོ་ལས། དགའ་བོ། རྣམ་པར་ཤེས་པ་",
            "མའི་མངལ་དུ་བརྒྱལ་བར་མ་གྱུར་ན་",
            "ཕ་མའི་མི་གཙང་བ་ལས་",
            "ནུར་ནུར་པོ་ལ་སོགས་པར་མི་འགྱུར་རོ་ཞེས་གསུངས་སོ།།",
            "གཞན་ཡང་སེམས་ལ་གནོད་པར་གྱུར་ན་",
            "ལུས་ལ་ཡང་གནོད་པར་འགྱུར་།",
            "སེམས་བདེ་བར་གྱུར་ན་",
            "ལུས་ཀྱང་ལེགས་པར་བདེ་བར་འགྱུར་བས་",
            "སེམས་ཀྱི་རྗེས་སུ་འབྲང་བ་དང༌། ",
            "སེམས་དང་བྲལ་ན་"
        ],
        [
            "ལུས་ཚོར་བ་མེད་པར་གྱུར་ནས་",
            "རུལ་བར་འགྱུར་བའི་ཕྱིར་སེམས་ཀྱིས་ཟིན་པའི་ཕྱིར་",
            "འདུ་བྱེད་རྣམས་སེམས་ཀྱི་འབྲས་བུ་ཡིན་ནོ།།",
            "བདག་པོའི་ཕྱིར་ཞེས་པ་སེམས་ནི་འདུ་བྱེད་རྣམས་ལ་",
            "དབང་བྱེད་པའམ་བདག་པོར་གྱུར་པ་ཡིན་པའི་ཕྱིར་",
            "སེམས་ཀྱི་འབྲས་བུ་ཡིན་ནོ།།",
            "ཇི་ལྟར་བདག་པོར་གྱུར་ན་བཅོམ་ལྡན་འདས་ཀྱིས། ",
            "འཇིག་རྟེན་འདི་ནི་སེམས་ཀྱིས་ཁྲིད་དོ།།",
            "སེམས་ཀྱིས་དྲངས་སོ་ཞེས་གསུངས་།",
            "སེམས་ཀྱི་གང་བསམ་པར་ལུས་ཀྱང་",
            "དེའི་རྗེས་འབྲང་བས་ན་དེས་ཁྲིད་པ་དང་དྲངས་པ་དང༌། ",
            "སེམས་ལ་འདོད་ཆགས་སྐྱེས་པ་ན་ལུས་ཀྱང་",
            "དེའི་རྗེས་སུ་འབྲངས་ནས་",
            ""
        ],
        [
            "སྤྱོད་པ་ཟེད་ཟེད་པོའམ་གཟེངས་གཟེངས་པོ་དང༌། ",
            "བཞིན་འཛུམ་པ་དང་དགོད་པ་ལ་སོགས་པའི་མཚན་ཉིད་གཞན་དུ་འགྱུར་རོ། །",
            "གལ་ཏེ་ཞེ་སྡང་སྐྱེས་ན་",
            "སྡང་མིག་དང་བཞིན་ཁྲོ་གཉེར་དང་",
            "ཁུ་ཚུར་བཅངས་པ་ལ་སོགས་པའི་",
            "སྤྱོད་པ་གཞན་དུ་འགྱུར་བས་",
            "འདུ་བྱེད་རྣམས་ལ་སེམས་བདག་པོར་བྱེད་ཅིང་དབང་བྱེད་དོ།། ",
            "ཡང་ལུང་གི་གཏན་ཚིགས་གཉིས་པ་ནི། ",
            "དེ་བཞིན་གཤེགས་པས་རྣམ་པར་ཤེས་པའི་རྐྱེན་གྱིས་མིང་དང་གཟུགས་ཞེས་གསུངས་།",
            "རྣམ་ཤེས་མེད་ན་མིང་གཟུགས་ཀྱི་གནས་སྐབས་མི་འབྱུང་།",
            "དེ་མེད་ན་",
            "སྐྱེ་མཆེད་དྲུག་སོགས་མི་འབྱུང་བའི་ཕྱིར་རོ། །",
            "དག་དང་ཞེས་པ་སེམས་དག་པའི་རྗེས་སུ་འཇུག་པ་སྟེ་",
            "རྣལ་འབྱོར་པ་རྣམས་ཀྱི་དག་པའི་སེམས་ཀྱིས་དབང་གིས་",
            "ས་གསེར་དུ་མོས་ན་",
            ""
        ],
        [
            "གསེར་དུ་སྣང་བ་སོགས་ཇི་ལྟར་མོས་པ་བཞིན་དུ་",
            "ཏིང་ངེ་འཛིན་གྱི་དབང་གིས་རྣམ་པ་གཞན་དང་",
            "གཞན་དུ་འགྱུར་བའི་ཕྱིར། ",
            "མདོ་ལས་ཀྱང༌། ",
            "དགེ་སློང་བསམ་གཏན་ཐོབ་པ་",
            "ཞེས་སོགས་རྒྱས་པར་གསུངས་སོ།།",
            "དེའི་ཕྱིར་འདུ་བྱེད་རྣམས་སེམས་ཀྱི་འབྲས་བུ་ཡིན་ནོ།།",
            "སེམས་ཅན་རྗེས་འཇུག་ཕྱིར་",
            "ཞེས་པ་སེམས་ཅན་རྣམས་ཀྱི་སེམས་ཀྱིས་ལས་",
            "དགེ་སྡིག་བསགས་པས་",
            "འཇིག་རྟེན་གྱི་ཁམས་སྣ་ཚོགས་མངོན་པར་གྲུབ་པ་ཡིན་།",
            "འདུ་བྱེད་རྣམས་སེམས་ཅན་རྣམས་ཀྱི་སེམས་ཀྱི་རྗེས་སུ་འཇུག་པ་ཡང་",
            "སྡིག་པ་བྱེད་པའི་སེམས་ཅན་རྣམས་ཀྱི་ལོ་ཏོག་རྣམས་",
            "ཁ་དོག་དྲི་རོ་སོགས་མཐུ་ཆུང་ཞིང་",
            "གསེར་ལ་སོགས་པའི་དངོས་པོ་ཡང་སོལ་བ་ལ་སོགས་པར་སྣང་ལ",
            "བསོད་ནམས་བྱེད་པ་རྣམས་ཀྱི་སེམས་ཀྱི་དབང་གིས་",
            "འབྲུ་ལ་སོགས་པ་ཁ་དོག་དྲི་རོ་ཕུན་སུམ་ཚོགས་པ་དང་",
            "དངོས་པོ་ངན་པ་རྣམས་ཀྱང་རིན་པོ་ཆེ་ལ་སོགས་པར་སྣང་བས་ན་",
            "འདུ་བྱེད་རྣམས་སེམས་ཀྱི་འབྲས་བུ་ཡིན་པར་མངོན་ནོ།།",
            ""
        ],
        [
            "དེའི་ཕྱིར་རྒྱུ་སེམས་སྐད་ཅིག་མ་",
            "ཡིན་པས་འབྲས་བུ་འདུ་བྱེད་རྣམས་ཀྱང་",
            "རྟག་པ་ཡིན་པར་མི་རིགས་པས་",
            "སྐད་ཅིག་མ་ཉིད་དུ་ཤེས་པར་བྱའོ།།",
            "འདི་ཡན་ཆད་ཀྱིས་ཕྱི་དང་ནང་གི་དངོས་པོ་",
            "སོ་སོར་མ་ཕྱེ་བར་བསྡོམས་ཏེ་",
            "སྤྱིར་འདུ་བྱེད་རྣམས་སྐད་ཅིག་མའི་མི་རྟག་པ་ཡིན་པར་",
            "ཚིགས་བཅད་གཉིས་ཀྱིས་བསྟན་ཏོ།། ",
            "གཉིས་པ་བྱེ་བྲག་ཏུ་བཤད་པ་།",
            "ནང་གི་འདུ་བྱེད་རྣམས་མི་རྟག་པ་དང༌། ",
            "ཕྱིའི་འདུ་བྱེད་རྣམས་མི་རྟག་པར་བསྟན་པ་གཉིས་ལས། ",
            "དང་པོ་ནང་གི་འདུ་བྱེད་ལུས་དང་བཅས་པའི་",
            "སེམས་སེམས་བྱུང་ཐམས་ཅད་",
            "སྐད་ཅིག་མའི་མི་རྟག་པར་བསྒྲུབ་པ་ནི། ",
            "དང་པོ་ཇེ་བས་ཇེ་ཆེ་དང༌། །",
            " རྒྱས་དང་རྟེན་གྱི་དངོས་པོ་དང༌། །",
            " འགྱུར་དང་ཡོངས་སུ་སྨིན་པ་དང༌། །",
            " དེ་བཞིན་དམན་དང་ཁྱད་པར་འཕགས།། ",
            "འོད་གསལ་བ་དང་འོད་མི་གསལ།། ",
            "ཡུལ་གཞན་འགྲོ་དང་ས་བོན་བཅས།།",
            ""
        ],
        [
            "ས་བོན་མེད་པའི་ངོ་བོ་དང༌། ། ",
            "གཟུགས་བརྙན་དུ་ནི་སྐྱེ་བ་སྟེ།། ",
            "སྐྱེ་བ་རྣམ་པ་བཅུ་བཞི་ལ།། ",
            "རྒྱུ་དང་ཚད་ཀྱི་ཁྱད་པར་དང༌། ། ",
            "རྒྱས་པ་དོན་མེད་མི་རུང་དང༌། ། ",
            "རྟེན་ཉིད་དུ་ནི་མི་སྲིད་དང༌། །",
            " གནས་པ་ལ་ནི་མི་སྲིད་དང༌། ། ",
            "དང་པོ་མི་འཇིག་མཐར་མི་འགྱུར།། ",
            "དེ་བཞིན་དམན་དང་ཁྱད་པར་འཕགས།། ",
            "འོད་གསལ་བ་དང་འོད་མི་གསལ།། ",
            "འགྲོ་མེད་གནས་པ་མི་རུང་དང༌། །",
            " ཐ་མ་ཉིད་ནི་མི་སྲིད་ཕྱིར། ། ",
            "སེམས་ཀྱི་རྗེས་སུ་འཇུག་པའི་ཕྱིར། །",
            " འདུས་བྱས་ཐམས་ཅད་སྐད་ཅིག་མ། །",
            " ཞེས་ཚིགས་བཅད་ལྔས་བསྟན་ཏེ",
            ""
        ],
        [
            "དང་པོ་སྐྱེ་བ་དང་དེའི་རྗེས་སུ་ཇེ་བས་",
            "ཇེ་ཆེར་སྐྱེ་བ་སོགས་སྐྱེ་བ་རྣམ་པ་བཅུ་བཞི་ལ་",
            "དེ་དག་སྐད་ཅིག་མར་སྒྲུབ་པའི་གཏན་ཚིགས་སམ་",
            "ཚད་མ་ནི་རྒྱུ་དང་ཚད་ཀྱི་ཁྱད་པར་སོགས་སེམས་ཀྱི་རྗེས་སུ་",
            "འཇུག་པའི་བར་བཅུ་བཞིས་ནང་གི་",
            "འདུ་བྱེད་ཐམས་ཅད་སྐད་ཅིག་མར་བསྒྲུབ་པ་ཡིན་ནོ།།",
            "དེ་ལ་དང་པོ་ཉིད་དུ་སྐྱེ་བ་ནི། ",
            "འཆི་བའི་ཆར་གཏོགས་པའི་རྣམ་ཤེས་འགགས་ནས་",
            "རྣམ་པར་ཤེས་པ་མའི་མངལ་དུ་ཞུགས་ཏེ་",
            "ཁུ་ཁྲག་དང་ལྷན་ཅིག་ཏུ་བརྒྱལ་བར་གྱུར་པ་",
            "སྐྱེ་བར་ཉིང་མཚམས་སྦྱོར་བའི་སྐད་ཅིག་དང་པོའོ།།",
            "དེ་ལྟར་འཆི་བའི་ཆར་གཏོགས་པའི་",
            "རྣམ་ཤེས་འགག་པ་དང་སྐྱེ་བའི་ཆར་གཏོགས་པའི་",
            "རྣམ་ཤེས་སྐྱེ་བ་སྲང་མདའི་མཐོ་དམན་བཞིན་དུ་འབྱུང་བའི་ཕྱིར་",
            "སྐད་ཅིག་མའོ།།",
            "ཇེ་བས་ཇེ་ཆེར་སྐྱེ་བ་ནི། ",
            "སྐད་ཅིག་དང་པོ་ལ་རྣམ་ཤེས་མངལ་དུ་ཞུགས་པའི་",
            "སྐད་ཅིག་གཉིས་པ་ལ་སོགས་པ་",
            "སྐད་ཅིག་མའི་རིམ་པས་ནུར་ནུར་པོ་དང་མེར་མེར་པོ་དང༌། ",
            "ལྟར་ལྟར་པོ་ལ་སོགས་པའི་",
            "གནས་སྐབས་ཇེ་བས་ཇེ་ཆེར་སྐྱེ་བ་",
            "དེ་ནི་སྔ་མའི་གནས་སྐབས་བཏང་ནས་",
            "རྣམ་པ་གཞན་དང་རིམ་པས་",
            "སྐད་ཅིག་གིས་འགྱུར་བ་ཡིན་ནོ།།",
            ""
        ],
        [
            "རྒྱས་དང་ཞེས་བྱ་བ་རྒྱས་པའི་སྐྱེ་བ་ནི་",
            "ལུས་རྒྱས་པའི་རྒྱུ་བཞི་།",
            "ཁ་ཟས་དང༌། ",
            "གཉིད་དང༌། ",
            "ལེགས་པར་བྱ་བ། ",
            "ཏིང་འཛིན་ནོ།།",
            "འདོད་ཁམས་ན་སྔ་མ་གསུམ་དང༌། ",
            "གཟུགས་ཁམས་ན་ཏིང་ངེ་འཛིན་ཏེ་",
            "དེ་དག་གིས་ལུས་ཉམ་ཆུང་བ་ལས་",
            "རྒྱས་ཤིང་བརྟས་པར་བྱེད་དོ།།",
            "བསྐུ་མཉེ་སོགས་ལེགས་པར་བྱ་བའི་སྒོ་ནས་",
            "ལུས་རྒྱས་པའི་ཚབ་ཏུ་ཚངས་སྤྱོད་ཅེས་འགྲེལ་བར་འདུག",
            "དེ་ལྟར་ལུས་རྒྱས་པའི་རྒྱུ་དེ་དག་གིས་",
            "རྒྱས་པར་འགྱུར་བས་ན་སྐད་ཅིག་མ་ཡིན་ཏེ་",
            "རྟག་པ་ལ་གོང་ནས་གོང་དུ་རྒྱས་པ་མི་སྲིད་པའི་ཕྱིར་རོ། །",
            "རྟེན་གྱི་དངོས་པོ་དང་ཞེས་པ་ནི་",
            "རྟེན་གྱི་དངོས་པོའི་སྐྱེ་བ་།",
            ""
        ],
        [
            "མིག་ཤེས་སོགས་རྣམ་ཤེས་དྲུག་པོའི་གནས་སམ་རྟེན་ནི་མིག་དབང་སོགས་",
            "དབང་པོ་དྲུག་གི་དངོས་པོ་ཡིན་པས་ན་དེ་དག་ཀྱང་སྐད་ཅིག་མ་ཡིན་ཏེ་",
            "རང་གི་འབྲས་བུ་རྣམ་པར་ཤེས་པ་སྐད་ཅིག་མ་རྣམས་བསྐྱེད་པའི་ཕྱིར་རོ། །",
            "རྒྱུ་དང་འབྲས་བུ་ཡིན་ཕན་ཆད་སྐད་ཅིག་མར་འགྱུར་གྱི་སྐད་ཅིག་གིས་འགྱུར་བ་མེད་པ་ནི་",
            "རྒྱུ་འབྲས་སུ་མི་རིགས་པ་སྔར་ཡང་བཤད་ཟིན་།",
            "འགྱུར་དང་ཞེས་པ་འགྱུར་བའི་སྐྱེ་བ་ནི། ",
            "སེམས་ལ་ཆགས་སོགས་སྐྱེ་བས་ལུས་ཀྱི་རྣམ་འགྱུར་ཡང་དེ་དང་མཚུངས་པར་གཞན་དང་གཞན་དུ་འགྱུར་བས་ན་སྐད་ཅིག་མར་གྲུབ་བོ། །",
            "ཡོངས་སུ་སྨིན་པ་དང་ཞེས་པའི་སྨིན་པའི་སྐྱེ་བ་ནི་",
            "མངལ་ནས་བཙས་པ་དང་དེ་ནས་འགྲོ་ནུས་པའི་བར་བྱིས་པ་དང༌། ",
            "དེ་ནས་རྩེད་མོ་བྱེད་ནུས་པའི་བར་གཞོན་ནུ་དང༌། ",
            "དེ་ནས་ལུས་སེམས་ཀྱི་མཐུ་རྫོགས་པར་དར་ལ་བབ་པ་དང༌། ",
            "དེ་ལས་འདས་ནས་",
            "ལང་ཚོའི་ཆ་ཉམས་པའི་མགོ་བརྩམས་པ་དར་ཡོལ་དང༌། ",
            "སྐྲ་དཀར་གཉེར་མས་གང་ཞིང་རུ་ཞུམ་པ་རྒས་པའི་གནས་སྐབས་རྣམས་སུ་རིམ་པར་ཡོངས་སུ་སྨིན་པར་འགྱུར་བས་ན་",
            "སྐད་ཅིག་མ་ཕྲེང་ཆགས་པའི་རྒྱུན་ཅན་དུ་ཤེས་པར་བྱའོ།།",
            "དེ་བཞིན་དམན་དང་ཁྱད་པར་འཕགས་ཞེས་པ། ",
            "དམན་པའི་སྐྱེ་བ་དང་མཆོག་གི་སྐྱེ་བས་དམན་པ་ངན་སོང་གསུམ་དུ་སྐྱེ་བ་དང༌། ",
            "དེ་ལས་ཁྱད་པར་འཕགས་པའི་སྐྱེ་བའམ་མཆོག་གི་སྐྱེ་བ་ནི་",
            "ལྷ་དང་མིར་སྐྱེ་བ་དེ་དག་ངེས་པ་མེད་པར་ངན་སོང་ནས་",
            "མཐོ་རིས་སུ་སྐྱེ་བ་དང༌། ",
            "མཐོ་རིས་ནས་ངན་སོང་དུ་སྐྱེ་བ་དང༌། ",
            "མི་ནས་མིར་སྐྱེ་བ་སོགས་རིགས་མཐུན་པ་དང་རིས་མི་མཐུན་པའི་སྐྱེ་བ་སྣ་ཚོགས་སུ་འགྱུར་བས་ན་",
            "མི་རྟག་པ་དང་དེ་ཡང་སྐད་ཅིག་མའི་རྒྱུན་གྱིས་དེ་ལྟར་སྐྱེ་བ་ཡིན་གྱི་རྟག་པ་ལ་རྣམ་པ་མི་འདྲ་བ་སྣ་ཚོགས་སུ་མི་འཐད་དོ།།",
            ""
        ],
        [
            "འོད་གསལ་བ་དང་ཞེས་པ་འོད་གསལ་བར་སྐྱེ་བ་ནི་",
            "འདོད་ལྷ་རིས་དྲུག་ལས་འཕྲུལ་དགའ་དང༌། ",
            "གཞན་འཕྲུལ་དབང་བྱེད་དང༌། ",
            "གཟུགས་དང་གཟུགས་མེད་པའི་ལྷ་རྣམས་ལ་",
            "འོད་གསལ་བ་ཞེས་བྱ་སྟེ",
            "དེ་དག་གི་ལོངས་སྤྱོད་དང་སྙོམས་འཇུག་དག་",
            "རང་གི་སེམས་ཙམ་ལ་རག་ལས་ཏེ་",
            "བསམ་པ་བཞིན་དུ་འཇུག་པའི་ཕྱིར་རོ། །",
            "ཇི་ལྟར་འཇུག་།",
            "འཕྲུལ་དགའ་བ་དག་ལྷའི་བུ་མོ་ཁ་དོག་དང་དབྱིབས་དང་",
            "གོས་རྒྱན་ལ་སོགས་པ་གང་དང་གང་འདོད་པ་",
            "དེ་ལྟ་བུ་སེམས་ཀྱི་བསམ་པ་ཙམ་གྱིས་སྤྲུལ་ནས་",
            "ལོངས་སྤྱོད་པ་དང༌། ",
            "དེ་བཞིན་དུ་ལྷའི་བུ་མོ་དག་གིས་ཀྱང་",
            "ལྷའི་བུ་རང་ཡིད་ལ་ཇི་ལྟར་འདོད་པ་བཞིན་སྤྲུལ་ནས་",
            "ལོངས་སྤྱོད་པ་དང༌། ",
            "གཞན་འཕྲུལ་དབང་བྱེད་པ་རྣམས་ཀྱང་ལྷ་གཞན་དག་དང་",
            "འདོད་པའི་ལོངས་སྤྱོད་མྱོང་བར་བྱ་བའི་ཕྱིར་སེམས་ཀྱིས་",
            "ཇི་ལྟར་བསམ་པ་དེ་དག་ཏུ་སྤྲུལ་ཞིང་ལོངས་སྤྱོད་དོ།།",
            "གཟུགས་དང་གཟུགས་མེད་པའི་ཁམས་ཀྱི་ལྷ་རྣམས་ཀྱིས་ཀྱང་",
            "སོ་སོའི་སྙོམས་འཇུག་གི་",
            "ཏིང་ངེ་འཛིན་གང་དང་གང་ལ་འཇུག་པར་",
            "འདོད་པ་དེ་རང་གི་སེམས་ཀྱི་དབང་གིས་འགྲུབ་ཅིང་",
            "མངོན་དུ་བྱེད་དོ།།",
            ""
        ],
        [
            "དེ་ལྟ་བུ་དག་རྟག་པའི་ཆོས་ལ་མི་སྲིད་",
            "དེ་སེམས་སྐད་ཅིག་མའི་དབང་གིས་བྱུང་བ་ཤེས་པར་བྱའོ།།",
            "འོད་མི་གསལ་ཞེས་པ་",
            "འོད་མི་གསལ་བར་སྐྱེ་བ་ནི་",
            "བཤད་མ་ཐག་པ་དེ་དག་གི་ལྷག་མ། ",
            "དགའ་ལྡན་གྱི་ལྷ་ནས་དམྱལ་བའི་བར་གྱི་",
            "འདོད་ཁམས་པ་ཐམས་ཅད་རང་གི་སེམས་ཀྱིས་བསམ་པ་ཙམ་གྱི་",
            "དོན་ཐམས་ཅད་འགྲུབ་པ་མ་ཡིན་པས་",
            "འོད་མི་གསལ་བ་ཞེས་བྱའོ།།",
            "དེ་དག་གི་སེམས་དང་ལོངས་སྤྱོད་ཀྱང་",
            "གནས་སྐབས་མི་འདྲ་བ་སྣ་ཚོགས་སུ་གྱུར་པའི་ཕྱིར་",
            "སྐད་ཅིག་མའི་མི་རྟག་པར་ཤེས་པར་བྱ་།",
            "སྤྱིར་ཁམས་གསུམ་གྱི་སེམས་ཅན་རྣམས་གནས་རིས་ལ་མཐའ་གཅིག་ཏུ་",
            "ངེས་པ་མེད་པར་འོད་གསལ་བ་ལས་",
            "འོད་མི་གསལ་བར་འགྱུར་བ་དང༌། ",
            "འོད་མི་གསལ་བ་ལས་འོད་གསལ་བར་འགྱུར་ཞིང༌",
            "ནང་གི་བྱེ་བྲག་གིས་སྐྱེ་བ་སྣ་ཚོགས་སུ་སྐྱེ་བས་ན་",
            "མི་རྟག་པ་དང་དེའི་རྒྱུན་ཡང་",
            "སྐད་ཅིག་མར་ཤེས་པར་བྱའོ།།",
            "ཡུལ་གཞན་འགྲོ་བ་དང་ཞེས་པ་",
            "ཡུལ་གཞན་དུ་འགྲོ་བའི་སྐྱེ་བ་ནི་",
            "ཡུལ་གཞན་དུ་སྐྱེས་པ་",
            "དེ་ལས་ཤི་འཕོས་ནས་འགགས་ཤིང་",
            "ཡུལ་གཞན་དུ་སྐྱེ་བའི་ཚུལ་གྱི་འགྲོ་བའམ། ",
            "གཟུགས་ཁམས་མན་ཆད་ལུས་དེས་ཀྱང་",
            "ས་གཅིག་ཏུ་མ་ཡིན་པར་གནས་གཞན་དུ་འགྲོ་བ་ཡང་",
            "སྐད་ཅིག་མའི་རྒྱུན་གྱིས་འཇུག་ཅིང་",
            "འགྲོ་བ་ཡི་རྟག་པ་ལ་ཆོས་དེ་ལྟ་བུ་མི་སྲིད་པའི་ཕྱིར་རོ། །",
            "ས་བོན་བཅས་ཞེས་པ་ས་བོན་དང་བཅས་པའི་སྐྱེ་བ་ནི་",
            "ཁམས་གསུམ་དུ་སྐྱེ་བར་བྱེད་པའི་ཉོན་མོངས་པའི་",
            "བག་ཉལ་ལམ་ས་བོན་དང་བཅས་པར་སྐྱེ་བ་སྟེ་",
            "མཐོང་སྒོམ་གྱི་སྤང་བྱའི་ཉོན་མོངས་རྣམས་ཟད་པའི་",
            "ལྷག་བཅས་དགྲ་བཅོམ་དང༌། ",
            "དེའི་ཕུང་པོ་མཐའ་མའི་སྐད་ཅིག་མ་",
            "མ་གཏོགས་པར་གཞན་དགྲ་བཅོམ་ཞུགས་པ་དང༌། ",
            "ཕྱིར་མི་འོང་དང༌། ",
            "ཕྱིར་འོང་དང༌། ",
            "རྒྱུན་ཞུགས་དང༌། ",
            "ཁམས་གསུམ་གྱི་སོ་སོའི་སྐྱེ་བོ་ཐམས་ཅད་ནི་",
            "ཉོན་མོངས་པའི་ས་བོན་དང་བཅས་པའི་ཕྱིར་",
            "དེ་དག་གི་ཕུང་པོ་ལྔའི་རྒྱུན་སྐྱེ་བ་ནི་",
            "ས་བོན་བཅས་པར་སྐྱེ་བ་ཡིན་ལ",
            ""
        ],
        [
            "དེ་དག་གི་སྐྱེ་བ་ནི་དེ་ལྟར་རྒྱུ་དང་འབྲས་བུར་བཅས་པའི་ཆོས་དེ་དག་སྐད་ཅིག་མར་གྲུབ་བོ། །",
            " ས་བོན་མེད་པའི་ངོ་བོ་དང་ཞེས་པ་ས་བོན་མེད་པའི་སྐྱེ་བ་ནི། ",
            "འཁོར་བར་སྐྱེ་བའི་ས་བོན་མེད་པའི་ངོ་བོ་ཡིན་ཡང་ཕུང་པོ་རྣམས་སྔ་མ་རྒྱུ་དང་ཕྱི་མ་འབྲས་བུའི་ངོ་བོས་སྐྱེ་བ་།",
            "ལྷག་བཅས་དགྲ་བཅོམ་པ་རྣམས་ཀྱི་ཕུང་པོ་ལྷག་མེད་དུ་འཇུག་ཁ་མའི་སྐད་ཅིག་མཐའ་མ་མ་གཏོགས་པ་རྣམས་།",
            "ལྷག་བཅས་དགྲ་བཅོམ་པ་ལ་ཡང་སྲིད་དུ་སྐྱེ་བའི་ས་བོན་མེད་ཀྱང་",
            "སྔོན་གྱི་ལས་ཀྱིས་འཕངས་པའི་ཕུང་པོའི་ལྷག་མ་དང་བཅས་པ་དེ་ཉིད་ཕུང་པོ་ལྷག་མེད་དུ་མ་ཞུགས་བར་དུ་",
            "སྐད་ཅིག་མའི་རྒྱུན་གྱི་སྐྱེ་བ་ཡོད་ལ",
            "ལྷག་བཅས་ཀྱི་ཕུང་པོའི་སྐད་ཅིག་མཐའ་མ་དེ་ཕན་ཆད་རྒྱུན་གྱིས་སྐྱེ་བ་མེད་དེ་",
            "ཕུང་པོ་ལྷག་མ་མེད་པའི་དབྱིངས་སུ་ཞུགས་པའི་ཕྱིར་རོ། །",
            "དེས་ན་ཇི་སྲིད་དུ་སྐྱེ་བ་དེ་སྲིད་དུ་སྐད་ཅིག་མ་ཡིན་ནོ།།",
            "དེ་ལྟར་སྔོན་ས་བོན་དང་བཅས་པ་ལས་ཕྱིས་ས་བོན་མེད་པར་འགྱུར་བས་ན་མི་རྟག་པ་དང་དེ་ཡང་སྐད་ཅིག་མའི་རྒྱུན་ཅན་དུ་ངེས་སོ།།",
            ""
        ],
        [
            "གཟུགས་བརྙན་དུ་ནི་སྐྱེ་བ་སྟེ་ཞེས་པ་ནི། ",
            "རྣམ་ཐར་བརྒྱད་ལ་སོགས་པ་བསྒོམས་པའི་",
            "གང་ཟག་གི་ཏིང་ངེ་འཛིན་གྱི་མཐུས་སྔོ་སེར་དཀར་དམར་གྱི་",
            "ཁ་དོག་དང་དབྱིབས་སུ་སྣང་བའི་གཟུགས་བརྙན་",
            "སེམས་ཀྱི་སྤྱོད་ཡུལ་དུ་དངོས་སུ་སྣང་བ་དེ་སེམས་ལ་",
            "ཏིང་འཛིན་གོམས་པའི་མཐུས་དེ་ལྟར་གཟུགས་བརྙན་སྣང་བ་ཡང་",
            "སྔོན་མེད་ལ་ཕྱིས་སྣང་བའི་ཕྱིར། ",
            "མི་རྟག་པ་དང་དེ་ཡང་སེམས་སྐད་ཅིག་མའི་རྒྱུན་རིམ་པར་",
            "གོམས་པ་ལས་ཡིན་པའི་ཕྱིར་སྐད་ཅིག་མར་གྲུབ་བོ། །",
            "འདིས་ནི་རྨི་ལམ་དང་མི་སྡུག་པ་སོགས་གོམས་པ་ལས་",
            "གསལ་སྣང་འབྱུང་བ་ཐམས་ཅད་ཀྱང་སེམས་ཀྱི་",
            "སྣང་བ་ཙམ་དང་མི་རྟག་པར་ཤེས་པར་བྱའོ།།",
            "དེ་ལྟར་དང་པོ་སྐྱེ་བ་ནས་གཟུགས་བརྙན་གྱི་",
            "སྐྱེ་བའི་བར་སྐྱེ་བ་རྣམ་པ་བཅུ་བཞི་ལ་རྟག་པ་མེད་ཅིང་",
            "སྐད་ཅིག་མ་ཡིན་པར་ཤེས་པར་བྱ་།",
            "དང་པོ་སྐྱེ་བ་ནི་ནུར་ནུར་པོ་ལ་སོགས་པའི་གནས་སྐབས་",
            "གཞན་འབྱུང་བའི་རྒྱུ་ཡིན་པའི་ཕྱིར་དེ་སྐད་ཅིག་མར་གྲུབ་།",
            "གནས་སྐབས་ཕྱི་མ་རྣམས་རིམ་པར་འགྱུར་བ་ལ་",
            "རྒྱུ་གཞན་དང་གཞན་མེད་ན་",
            "དེ་དང་དེ་འགྱུར་མི་སྲིད་དེ་རྒྱུ་མེད་པའི་ཕྱིར་རོ། །",
            "དེས་ན་སྐྱེ་བའི་སྐད་ཅིག་དང་པོ་ནས་སྐད་ཅིག་མ་རིམ་པར་",
            "བྱུང་བས་ནུར་ནུར་པོ་ཡི་གནས་སྐབས་དང༌། ",
            "དེ་ལས་མེར་མེར་པོ་སོགས་སྔ་མ་སྔ་མ་རྒྱུ་དང༌། ",
            "ཕྱི་མ་ཕྱི་མ་འབྲས་བུའི་ངོ་བོས་སྐྱེ་འགག་བྱེད་ཅིང་",
            "རྒྱུན་མ་ཆད་པར་འབྱུང་བ་ཡིན་ནོ།།",
            ""
        ],
        [
            "དང་སྒྲ་རྣམས་ཕྱི་མ་དང་སྡུད་པའི་དོན་ཡིན་པས་ཆེད་དུ་བཤད་མ་དགོས་སོ།།",
            "ཇེ་བས་ཇེ་ཆེར་སྐྱེ་བ་ནི་",
            "ཆེ་ཆུང་དང་དབྱིབས་དང་རྣམ་པ་སོགས་ཚད་ཀྱི་ཁྱད་པར་མི་འདྲ་བས་སྐད་ཅིག་མར་འགྱུར་བ་ཡིན་པ་དང༌། ",
            "དེ་བཞིན་དུ་ལུས་རྟག་པ་ཡིན་ན་",
            "དང་པོའི་དུས་ལས་འགྱུར་བ་མེད་པས་ཁ་ཟས་སོགས་ཀྱིས་ལུས་རྒྱས་པ་",
            "དོན་མེད་དུ་འགྱུར་ན་",
            "ཡང་དེ་མི་རུང་སྟེ་ཟས་སོགས་ཀྱིས་ལུས་རྒྱས་པ་བསྙོན་དུ་མེད་པའི་ཕྱིར། ",
            "སྐད་ཅིག་གིས་མི་རྟག་པར་གྲུབ་པ་དང༌། ",
            "མིག་ཤེས་སོགས་རང་གི་རྟེན་དབང་པོ་རྣམས་ཀྱི་དངོས་པོར་བརྟེན་ནས་",
            "སྐྱེ་བ་ནི་སྐད་ཅིག་མའི་རང་བཞིན་གྱི་མི་རྟག་པ་ལ་དེ་ལྟར་འཐད་ཀྱི་རྟག་པ་ཡིན་ན་",
            "དེ་ལ་རྟེན་ཉིད་དུ་ནི་མི་སྲིད་།",
            ""
        ],
        [
            "རྟག་པ་ནི་རྒྱུ་གང་ལ་ཡང་",
            "བརྟེན་མི་དགོས་པ་དང༌། ",
            "རྟག་པ་དེས་འབྲས་བུ་གཞན་བསྐྱེད་པ་མི་རིགས་པའི་ཕྱིར་རོ། །",
            "དེ་ལྟ་ན་ཡང་དབང་པོ་ལ་",
            "མ་བརྟེན་པར་མིག་གི་རྣམ་ཤེས་སོགས་མི་འབྱུང་བས། ",
            "རྟེན་དབང་པོ་དང་བརྟེན་པ་",
            "རྣམ་ཤེས་གཉིས་ཀ་སྐད་ཅིག་གིས་མི་རྟག་པར་གྲུབ་བོ། །",
            "གལ་ཏེ་རྟེན་དབང་པོ་རྟག་བཞིན་དུ་",
            "དེས་བརྟེན་པ་རྣམ་ཤེས་མི་རྟག་པ་",
            "བསྐྱེད་ན་ཅི་འགལ་སྙམ་ན",
            "བཞོན་པ་རྟ་སོགས་མི་འདུག་ན་",
            "ཞོན་པ་པོ་སོགས་ཀྱང་མི་འདུག་པ་བཞིན་དུ་",
            "རྟེན་གཞན་དུ་མི་འགྱུར་བར་",
            "རྟག་པར་སྡོད་བཞིན་བརྟེན་པ་རྣམ་ཤེས་མི་སྡོད་པར་",
            "གཞན་དུ་འགྱུར་མི་སྲིད་དོ།།",
            "རྟེན་རས་ཚིག་ན་བརྟེན་པ་སྔོན་པོ་ཡང་",
            "ཚིག་པ་བཞིན་དུ་རྟེན་དང་བརྟེན་པ་གཉིས་ཀ་",
            "མི་རྟག་པའི་མཚན་ཉིད་དུ་ཐ་དད་དབྱེར་མེད་དོ།།",
            "ཆགས་སོགས་ཀྱིས་ལུས་ཀྱི་རྣམ་པ་འགྱུར་བ་དང༌། ",
            "བྱིས་པ་དང་ལང་ཚོ་སོགས་གནས་སྐབས་གཞན་དང་",
            "གཞན་དུ་ཡོངས་སུ་སྨིན་པར་སྐྱེ་བ་ནི་",
            "བསྙོན་དུ་མེད་པར་གྲུབ་ན",
            ""
        ],
        [
            "རྟག་པར་གནས་པ་ལ་ནི་དེ་འདྲའི་འགྱུར་བ་དང་",
            "སྨིན་པ་དམིགས་པ་མི་སྲིད་དེ་དངོས་པོའི་གནས་སྐབས་གང་ཡིན་",
            "དེ་ལས་རྣམ་པ་གཞན་དུ་འབྱུང་མི་རིགས་པའི་ཕྱིར་སྐད་ཅིག་མར་གྲུབ་བོ། །",
            "སྐད་ཅིག་མར་འགྱུར་བ་མ་ཡིན་པར་རེ་ཞིག་རྟག་པར་གནས་ན་འགལ་བ་ཅི་ཡོད་སྙམ་ན",
            "ཤིན་ཏུ་འགལ་།",
            "སྐད་ཅིག་དང་པོ་མི་འཇིག་པར་དེ་བཞིན་དུ་གནས་པ་ཞིག་ན་",
            "དང་པོའི་གནས་སྐབས་ཇི་ལྟ་བ་དེ་བཞིན་དུ་རྟག་ཏུ་གནས་ཀྱི་མཐར་ནམ་ཡང་མིའགྱུར་།",
            "སྐད་ཅིག་དང་པོ་ལ་གནས་སྐབས་གཞན་མེད་པ་དེ་བཞིན་དུ་",
            "སྐད་ཅིག་ཕྱི་མ་ཐམས་ཅད་དུ་ཡང་ཁྱད་མེད་པའི་དངོས་པོ་ཐམས་ཅད་རྟག་པ་འབའ་ཞིག་ཏུ་འགྱུར་ན་ཡང་དེ་ནི་ཤིན་ཏུ་མི་རིགས་།",
            "དངོས་པོ་དུས་ཀུན་ཏུ་ངོ་བོ་ཉིད་ཀྱིས་རྟག་པར་མ་དམིགས་པས་སོ།།",
            "དངོས་པོ་རྣམས་ཅི་ཙམ་ཞིག་ཏུ་མི་འགྱུར་བར་གནས་ཏེ་རྟག་ནས་གཟོད་འགག་གོ་སྙམ་།",
            ""
        ],
        [
            "དངོས་པོ་རྣམས་ཐ་དག་ཅིག་དང་ཡུད་ཙམ་དང་",
            "ཞག་དང་ཟླ་བ་ལོ་དང་བསྐལ་པའི་བར་དུ་མ་འགྱུར་བར་",
            "རྟག་པར་གནས་ཤིང་དེའི་མཐར་འགག་པ་ཡིན་ན",
            "འགག་ཡུན་རིང་ཐུང་ཡོད་པར་མི་རིགས་སྟེ་དངོས་པོ་ཐམས་ཅད་",
            "དང་པོ་སྐྱེས་མ་ཐག་གི་སྐད་ཅིག་བཞིན་དུ་རྟག་ཏུ་གནས་པར་འགྱུར་གྱི་",
            "འཇིག་ཁ་མའི་སྐད་ཅིག་ཏུ་ནམ་ཡང་མི་འགྱུར་རོ། །",
            "སྐྱེས་མ་ཐག་པ་དང་འཇིག་ཁ་མའི་དངོས་པོ་དེ་གཉིས་གཅིག་ཡིན་ན་",
            "སྐྱེས་མ་ཐག་པ་ཡང་འཇིག་ཁ་མའི་སྐད་ཅིག་",
            "བཞིན་དུ་སྐྱེས་མ་ཐག་ཏུ་འཇིག་པའམ། ",
            "འཇིག་ཁ་མའི་དངོས་པོ་ཡང་སྐྱེས་མ་ཐག་གི་སྐད་ཅིག་བཞིན་དུ་",
            "ད་དུང་ཡུན་ཇི་སྲིད་ཅིག་ཏུ་གནས་པར་ཅིས་མི་འགྱུར་ཏེ",
            "དེ་གཉིས་གཅིག་ཏུ་འདོད་པའི་ཕྱིར་རོ། །",
            "དེས་ན་དང་པོ་སྐྱེས་པ་ནས་མཐར་འཇིག་པའི་སྐད་ཅིག་གི་བར་གྱི་",
            "ཡུན་ཅི་ཙམ་ཡོད་པ་དེ་ཙམ་དུ་སྐད་ཅིག་གཞན་དང་",
            "གཞན་ཡིན་པར་རྗེས་སུ་དཔག་པས་གྲུབ་པ་ཡིན་ནོ།།",
            "དང་པོ་མི་འཇིག་མཐར་མི་འགྱུར་ཞེས་པ་འདི་རིགས་པའི་",
            "གཙོ་བོ་ཡིན་པས་ཀུན་གྱི་གནད་ཀྱང་འདི་ལ་ཐུག་པ་ཡིན་ནོ།།",
            "འགྲེལ་བ་ལས་གནས་པ་ལ་ནི་",
            "མི་སྲིད་དང་ཞེས་པ་འགྱུར་བའི་སྐྱེ་བ་དང་",
            "ཡོངས་སུ་སྨིན་པ་གཉིས་ཀའི་སྒྲུབ་བྱེད་དང༌། ",
            "དང་པོ་མི་འཇིག་མཐར་མི་འགྱུར་ཞེས་པའང་སྒྲུབ་བྱེད་ཀྱི་",
            "རྣམ་གྲངས་སུ་གསུངས་མོད་འདོད་ཆགས་སོགས་ཀྱིས་",
            "ལུས་འགྱུར་བ་དེ་སྐད་ཅིག་མ་མ་ཡིན་པར་སྔར་གྱི་",
            "དངོས་པོ་དེ་བཞིན་གནས་པ་ལ་མི་སྲིད་པ་དང༌། ",
            "བྱིས་པ་དང་གཞོན་ནུ་སོགས་ཀྱི་",
            "གནས་སྐབས་ཡོངས་སུ་སྨིན་པ་དེ་ཡང་",
            "སྐད་ཅིག་དང་པོ་འགགས་ནས་",
            "སྐད་ཅིག་གཞན་སྐྱེ་བ་ལ་འཐད་ཀྱི། ",
            "དང་པོ་མི་འཇིག་ན་",
            ""
        ],
        [
            "མཐར་ཡང་མི་འགྱུར་ཏེ་",
            "དང་པོ་ཡི་གནས་སྐབས་མ་ཞིག་པར་",
            "རྟག་ཏུ་གནས་པར་འགྱུར་རོ་",
            "ཞེས་གོ་རིམ་བཞིན་སྦྱར་ན་ཡང་",
            "དོན་ལ་ཁྱད་མེད་པར་མཐོང་ངོ༌།།",
            "དེ་བཞིན་དུ་དམན་དང་མཆོག་གི་སྐྱེ་བ་དམིགས་པ་དེ་ཡང་",
            "སྐད་ཅིག་གིས་མི་རྟག་པར་འདོད་པ་ལ་",
            "དེ་ལྟར་རུང་གི སྐད་ཅིག་གིས་མི་རྟག་པ་མ་ཡིན་ན་",
            "མཐར་འགྱུར་བའང་མི་རིགས་པས་",
            "དམན་དང་ཁྱད་པར་འཕགས་པར་སྐྱེ་བ་མི་རུང་བ་དང༌། ",
            "དེ་བཞིན་འོད་གསལ་བ་དང་འོད་མི་གསལ་བ་མི་རུང་བ་ནི་",
            "སྔར་གྱི་རིགས་པས་ཤེས་པའི་ཕྱིར་",
            "སླར་ཡང་རྒྱས་སྤྲོས་ཀྱིས་བསྐྱར་ཟློས་མ་བྱས་སོ།།",
            "ཡུལ་གཞན་དུ་འགྲོ་བ་མེད་པ་ནི་",
            "སྐད་ཅིག་མའི་རྒྱུན་མེད་ན་",
            ""
        ],
        [
            "ཡུལ་དེ་ལས་གཞན་དུ་འགྲོ་བ་མེད་པ་ཙམ་གྱིས་འཐུས་མོད་ཀྱི། ",
            "འགྲེལ་བ་ལས་གསུངས་པ་བསྡུས་ཏེ་",
            "བརྗོད་ནཇི་",
            "ལྟར་རྩྭ་ལ་མེ་མཆེད་པ་དག་རི་ནས་རི་ལ་ཐལ་ཏེ་",
            "འགྲོ་བར་སྣང་ཡང་རྩྭ་སོ་སོ་ལས་བྱུང་བའི་མེའི་སྐད་ཅིག་མ་རྒྱུན་ཆགས་པར་",
            "འདུ་བྱེད་པ་ཙམ་ལས་མེ་ཞེས་བྱ་བའི་རྫས་རྟག་པ་དང་",
            "གཅིག་པུ་བ་ཞིག་གཞན་དང་གཞན་དུ་འགྲོ་བ་མེད་པ་བཞིན་དུ། ",
            "གང་ཟག་འཁོར་བའི་སྐྱེ་བ་སྣ་ཚོགས་འགྲོ་བ་དང༌། ",
            "ཡུལ་གཞན་དང་གཞན་དུ་འགྲོ་བ་དང༌། ",
            "ཕུང་པོའི་རྒྱུན་གྱི་སྐྱེ་བ་ལེན་པ་དང༌། ",
            "ཕུང་པོའི་སྐད་ཅིག་གི་རྒྱུན་བར་མ་ཆད་པ་ཡུལ་གཞན་དུ་ཕྱིན་པ་ཙམ་ཡིན་གྱི་",
            "འགྲོ་བ་པོ་ཞེས་བྱ་བའི་རྫས་རྟག་པ་གཞན་དང་གཞན་དུ་འགྲོ་བ་ནི་གང་ཡང་མེད་དོ།།",
            "གལ་ཏེ་འགྲོ་བ་པོ་དེས་འདུ་བྱེད་རྣམས་ཡུལ་གཞན་དུ་ཕྱིན་པར་བྱེད་།",
            "བདག་ཕྱོགས་ཕ་གིར་འགྲོའོ་སྙམ་དུ་བསམ་པའི་བྱེད་པ་པོ་",
            "དེས་ལུས་ཀྱི་འདུ་བྱེད་བསྐྱོད་ནས་",
            ""
        ],
        [
            "ཕྱོགས་དེར་འགྲོ་བ་ཡིན་པས་འགྲོ་བ་པོ་མེད་ན་",
            "འགྲོ་བའི་བྱ་བའང་མེད་དེ",
            "བྱ་བ་ནི་བྱེད་པ་པོ་མེད་པར་འབྱུང་བ་མ་ཡིན་ནོ་སྙམ་།",
            "བྱ་བ་འདུ་བྱེད་རྣམས་ཡུལ་གཞན་དུ་འགྲོ་བའི་རྒྱུ། ",
            "འགྲོ་བར་བྱེད་པ་པོ་དེ་སྐྱེས་ནས་",
            "གདོད་འདུ་བྱེད་རྣམས་གཞན་དུ་",
            "འགྲོ་བར་བྱེད་པའམ་མ་སྐྱེས་པར་འགྲོ་བར་།",
            "དང་པོ་ལྟར་ན་འགྲོ་བ་ཞེས་བྱ་བའི་ཆོས་སྐྱེས་པ་",
            "དེའི་དུས་ན་འདུ་བྱེད་གནས་པ་རྣམས་གར་ཡང་མ་སོང་བ་",
            "འདུག་པ་ལ་དེས་གཞན་དུ་འགྲོ་བར་ཇི་ལྟར་བྱེད་དེ་དེ་",
            ""
        ],
        [
            "ལྟར་འདོད་པ་མི་རིགས་སོ།།",
            "གལ་ཏེ་འདུ་བྱེད་རྣམས་གནས་པ་མ་ཡིན་ཏེ་",
            "ཡུལ་གཞན་དུ་འགྲོ་བའི་རང་བཞིན་ཅན་ཡིན་ནོ་ཞེ་།",
            "འདུ་བྱེད་རྣམས་གཞན་དུ་སོང་བ་",
            "དེ་ལས་མ་གཏོགས་པ་འགྲོ་བར་བྱེད་པའི་རྫས་གཞན་ཇི་ལྟར་ཡོད་དེ་མ་དམིགས་སོ།།",
            "འགྲོ་བ་ད་དུང་མ་སྐྱེ་ན་འདུ་བྱེད་རྣམས་གཞན་དུ་འགྲོ་བར་ཇི་ལྟར་བྱེད་དེ་དེ",
            "འི་ཚེ་འགྲོ་བ་མེད་པའི་ཕྱིར་རོ། །",
            " ཡང་རིགས་པའི་རྣམ་གྲངས་གཞན་བསྟན་པ། ",
            "འགྲོ་བར་བྱེད་པ་ཉིད་ཡུལ་འདིར་གནས་བཞིན་དུ་འདུ་བྱེད་རྣམས་ཡུལ་གཞན་དུ་སྤོ་བར་བྱེད་དམ། ",
            "ཡུལ་གཞན་ན་གནས་པས་འདུ་བྱེད་རྣམས་གཞན་སྤོ་བར་།",
            "དང་པོ་ལྟར་ན་བདག་ཉིད་ཡུལ་འདི་ན་གནས་བཞིན་པ་",
            "དེ་ཉིད་གཞན་དུ་མ་སོང་ན་དེས་འདུ་བྱེད་རྣམས་ཡུལ་གཞན་དུ་ཇི་ལྟར་ཕྱིན་པར་བྱེད་།",
            ""
        ],
        [
            "རྟ་ཡིས་མི་ཡུལ་གཞན་དུ་ཕྱིན་པར་བྱེད་པ་ལ་",
            "རྟ་ཡུལ་འདི་ལས་མ་བསྐྱོད་བཞིན་དུ་",
            "མི་དེ་ཡུལ་གཞན་དུ་བསྐྱལ་བར་མི་རུང་བ་བཞིན་ནོ།།",
            "འགྲོ་བ་པོ་ཡུལ་གཞན་ན་གནས་པ་ནི་དེར་སོང་ཟིན་།",
            "འདུ་བྱེད་ཡུལ་འདིར་གནས་པ་ད་དུང་མ་སོང་བས་",
            "འགྲོ་བ་དང་འགྲོ་བར་བྱེད་པའི་ཡུལ་ཐ་དད་པ་",
            "དག་གིས་གཞན་ཇི་ལྟར་འགྲོ་བར་བྱེད་།",
            "ཤར་གྱི་རྟས་ནུབ་ཀྱི་མི་ཡུལ་གཞན་དུ་སྐྱེལ་བ་བཞིན་ནོ།།",
            "ཡང་འདུ་བྱེད་དང་འགྲོ་བར་བྱེད་པ་གཉིས་ལས་",
            "འགྲོ་བྱེད་སྔར་སྐྱེས་ནས་",
            "འདུ་བྱེད་སྤོ་བའམ། ",
            "འདུ་བྱེད་སྔར་སྐྱེས་པ་དེ་འགྲོ་བར་བྱེད་པ་ཕྱིས་སྐྱེས་པས་སྤོའམ། ",
            "དེ་གཉིས་དུས་མཉམ་དུ་སྐྱེས་ནས་",
            ""
        ],
        [
            "གཞན་དུ་སྤོ་བ་གསུམ་ལས། ",
            "དང་པོ་ལྟར་ན་འགྲོ་བར་བྱེད་པ་སྐྱེས་པའི་དུས་ན་",
            "སྤོ་བར་བྱ་བ་འདུ་བྱེད་མ་སྐྱེས་པས་ཅི་ཞིག་སྤོ་སྟེ་",
            "བུ་མ་སྐྱེས་པ་གསོ་བར་བྱར་མེད་པ་བཞིན་ནོ།།",
            "གཉིས་པ་ལྟར་ན་",
            "འདུ་བྱེད་སྐྱེས་པའི་དུས་ན་སྤོ་བར་བྱེད་པ་པོ་མ་སྐྱེས་པས་སྤོ་མི་ནུས་།",
            "རྟ་མ་སྐྱེས་པས་སྐྱེས་བུ་གཞན་དུ་སྤོ་བའམ་བསྐྱལ་མི་ནུས་པ་བཞིན་ནོ།།",
            "གསུམ་པ་ལྟར་ན་གླང་གི་རྭ་གཡས་གཡོན་བཞིན་དུ་དེ་གཉིས་མཉམ་དུ་",
            "སྐྱེས་པས་གང་གིས་ཀྱང་གང་སྤོ་བའི་རྒྱུ་མ་བྱས་ཏེ་",
            "དེ་གཉིས་ཀ་ཡུལ་གཞན་དུ་མགོ་མཉམ་དུ་ཕྱིན་པས་འགྲོ་བར་བྱེད་པ་པོས་འདུ་བྱེད་རྣམས་",
            "འགྲོ་བར་བྱས་པ་ཅུང་ཟད་མེད་དོ།།",
            ""
        ],
        [
            "དེས་ན་ཕུང་པོ་ལྔ་སྐད་ཅིག་མའི་རྒྱུན་གྱིས་",
            "ཡུལ་གཞན་དུ་ཕྱིན་པ་ལ་འགྲོ་བ་ཞེས་བཏགས་ཤིང༌། ",
            "ཕུང་པོ་ལྔ་ཉིད་ལ་འགྲོ་བ་པོར་ཡང་བཏགས་པ་ལས་",
            "འདུ་བྱེད་ཉིད་རྒྱུན་གྱིས་འགྲོ་བར་སྣང་བ་ལས་",
            "གཞན་པའི་འགྲོ་བར་བྱེད་པོ་མེད་དེ",
            "ཡན་ལག་ལས་ཡན་ལག་ཅན་གྱི་",
            "རྫས་ཐ་དད་དུ་མེད་ཀྱང་",
            "བཏགས་པས་ཡོད་པ་ཙམ་དུ་ཤེས་པར་བྱའོ།།",
            "འདི་དག་དབྱིག་གཉེན་དང་",
            "བློ་བརྟན་གྱི་འགྲེལ་བ་ལས་",
            "བྱུང་བ་བཞིན་མདོར་བསྡུས་སུ་བཀོད་པའོ།།",
            "དེ་ལྟར་དངོས་པོ་སྐད་ཅིག་མའི་རྒྱུན་གྱིས་",
            "འགྲོ་བ་ལས་གཞན་པའི་འགྲོ་བ་པོ་དང་",
            "འགྲོ་བ་ཞེས་བྱ་བ་གང་ཡང་མེད་པའི་ཕྱིར་",
            "འགྲོ་བ་སྐད་ཅིག་མར་ཤེས་པར་བྱའོ།།",
            "སྤྱིར་ཡུལ་གཞན་དུ་འགྲོ་བའི་",
            "རྣམ་གྲངས་ལ་དུ་མ་ཡོད་།",
            "སེམས་ཀྱི་དབང་གིས་འགྲོ་བ་ནི། ",
            "སེམས་ཀྱི་རྒྱུ་བྱས་ནས་",
            ""
        ],
        [
            "འདུ་བྱེད་རྣམས་གཞན་དུ་འགྲོ་བ། ",
            "འཆག་པའི་བསམ་པས་",
            "ལུས་ཀྱི་གོམ་པ་འདོར་ནས་",
            "ཡུལ་གཞན་དུ་ཕྱིན་པ་ལྟ་བུའོ།།",
            "སྔོན་གྱི་ལས་ཀྱི་དབང་གིས་འགྲོ་བ་",
            "བར་སྲིད་རྣམས་མའི་མངལ་ལ་སོགས་པར་འགྲོ་བ་ལྟ་བུ་དང༌། ",
            "འཕེན་པའི་དབང་གིས་འགྲོ་བ་",
            "མདའ་འཕངས་པ་ཕྱོགས་གཞན་དུ་ཕྱིན་པ་ལྟ་བུ་དང༌། ",
            "འབྲེལ་བའི་དབང་གིས་འགྲོ་བ་རྟ་ལ་མིས་ཞོན་ནས་",
            "གཉིས་ཀ་ཡུལ་གཞན་དུ་ཕྱིན་པ་དང༌། ",
            "ཆུ་དང་གཟིངས་སུ་འབྲེལ་བས་",
            "ཆུ་གང་དུ་ཕྱིན་པར་གཟིངས་ཀྱིས་ཀྱང་ཕྱིན་པ་ལྟ་བུའོ།།",
            "བསྐྱོད་པའི་དབང་གིས་འགྲོ་བ་",
            "རླུང་གིས་རྩྭ་དང་འདབ་མ་སོགས་ཁྱེར་ནས་",
            "ཕྱོགས་གཞན་དུ་ཕྱིན་པ་ལྟ་བུ་དང༌། ",
            "རང་བཞིན་ནམ་ངོ་བོ་ཉིད་ཀྱིས་འགྲོ་བ་",
            "རླུང་ཐད་ཀར་ཡུལ་ནས་ཡུལ་གཞན་དུ་འགྲོ་བ་དང༌། ",
            "མེ་གྱེན་དུ་མཁའ་ལ་འགྲོ་བ་དང༌། ",
            "ཆུ་ཐུར་དུ་འགྲོ་བས་གཤོང་ལ་སོགས་པར་ཕྱིན་པ་ལྟ་བུ་དང༌། ",
            "མཐུས་འགྲོ་བ་ནི། ",
            "སྔགས་པ་རྣམས་སྔགས་ཀྱི་མཐུས་",
            "ཡུལ་གཞན་དང་གཞན་དུ་ཕྱིན་པ་དང༌། ",
            "རྫས་ཀྱི་མཐུས་སྨན་འཐུང་བའམ་ལུས་ལ་བསྐུས་པས་",
            "ཡུལ་གཞན་དུ་ཕྱིན་པ་དང༌། ",
            "རྡོ་ཁབ་ལེན་གྱིས་ལྕགས་སྒུལ་ཞིང་",
            ""
        ],
        [
            "གྱེན་དང་ཐད་ཀར་དྲངས་ནས་འགྲོ་བ་དང༌། ",
            "རྫུ་འཕྲུལ་གྱི་མཐུས་ཡུལ་གཞན་དང་གཞན་དུ་ཕྱིན་པ་ལྟ་བུའོ།།",
            "དེ་ལྟར་འགྲོ་བ་དང་འོང་བ་ཡོད་པ་ཐམས་ཅད་ནི་",
            "སྐད་ཅིག་མར་ཤེས་པར་བྱའོ།།",
            "འཁོར་བའི་ས་བོན་དང་བཅས་པ་དེ་ཉིད་ནི་",
            "སྐད་ཅིག་མའི་རྒྱུན་ལ་སྔ་མ་འགགས་ཀྱང་ཕྱི་མ་དེའི་ངང་ཚུལ་ཅན་དུ་",
            "སྐྱེ་བས་སྐད་ཅིག་མའི་མི་རྟག་པར་འདོད་པ་ལ་རིགས་ཀྱི། ",
            "སྐྱེ་འགག་མེད་པར་གནས་པ་ལ་ས་བོན་མི་རུང་བའམ། ",
            "ཡང་ན་སྐྱེ་འགག་མེད་པ་ལ་སྔར་ས་བོན་གནས་པ་དེ་ལྟ་བུ་",
            "མི་རུང་བའི་ཕྱིར་སྲིད་པའི་ས་བོན་དང་བཅས་པའི་",
            "ཆོས་རྣམས་ཀྱང་སྐད་ཅིག་མར་གྲུབ་བོ། །",
            "སྔར་འཁོར་བའི་སེམས་རྒྱུན་ལ་ས་བོན་ཡོད་པ་",
            "ལམ་གྱིས་བཅོམ་ནས་ས་བོན་མེད་པའི་ངོ་བོ་གནས་གྱུར་པ་ཡང་",
            "སེམས་སྐད་ཅིག་མ་ཡིན་པ་ལ་འཐད་ཀྱི། ",
            "སྐད་ཅིག་མ་མིན་པ་སེམས་ཀྱི་ངོ་བོ་རྟག་པ་ལ་ནི་",
            "ལྷག་བཅས་དགྲ་བཅོམ་པའི་ཕུང་པོ་ཐ་མ་ཉིད་ནི་མི་སྲིད་།",
            "སྔར་ས་བོན་དང་བཅས་པ་ལས་ཕྱིས་ས་བོན་མེད་ཅིང་",
            "སྔར་སྐྱེ་བ་དང་བཅས་པ་ལྟར་སླར་སྐྱེ་བ་མེད་པ་མི་སྲིད་པའི་ཕྱིར། ",
            "འཁོར་བའི་ས་བོན་མེད་པའི་",
            "ཕུང་པོའི་རྒྱུན་སྐྱེ་བའང་སྐད་ཅིག་མར་གྲུབ་པ་ཡིན་ནོ།།",
            "ཏིང་ངེ་འཛིན་གྱི་སྤྱོད་ཡུལ་དུ་སྣང་བའི་གཟུགས་བརྙན་རྣམས་ཀྱང་",
            "སེམས་ཀྱི་རྗེས་སུ་འཇུག་པའི་ཕྱིར་སྐད་ཅིག་མར་གྲུབ་པ་ཡིན་།",
            ""
        ],
        [
            "དེ་ལྟར་ནང་གི་འདུས་བྱས་ཐམས་ཅད་ཀྱང་",
            "སྐད་ཅིག་མ་རྒྱུན་ཆགས་པ་ཙམ་ཡིན་ནོ།། ",
            "གཉིས་པ་ཕྱིའི་འདུ་བྱེད་རྣམས་མི་རྟག་པར་བསྟན་པ་ནི། ",
            "འབྱུང་བ་རྣམས་དང་དོན་རྣམ་དྲུག ། ",
            "སྐད་ཅིག་ཉིད་དུ་བརྗོད་པ་ནི། ། ",
            "སྐམ་དང་འཕེལ་དང་རང་བཞིན་གྱིས། །",
            " གཡོ་དང་འཕེལ་དང་འགྲིབ་པའི་ཕྱིར། །",
            " འབྱུང་བ་དེ་དང་འབྲེལ་ཕྱིར་དང༌། །",
            " ཡོངས་སུ་འགྱུར་བ་བཞི་ཡི་ཕྱིར། ། ",
            "ཁ་དོག་དྲི་དང་རོ་དང་རེག། ",
            "འདྲ་ཕྱིར་དེ་ནི་དེ་དང་འདྲ།། ",
            "བུད་ཤིང་རག་ལས་འཇུག་པའི་ཕྱིར། །",
            " ཇེ་བས་ཇེ་ཆེར་དམིགས་པའི་ཕྱིར། །",
            " སེམས་རྗེས་འཇུག་ཕྱིར་དྲི་བའི་ཕྱིར། །",
            " དེས་ན་ཕྱིར་ཡང་སྐད་ཅིག་མ། ། ",
            "ཞེས་ཚིགས་བཅད་གསུམ་གྱིས་བསྟན་ཏེ",
            "འབྱུང་བ་ས་ཆུ་མེ་རླུང་བཞི་པོ་རྣམས་དང༌། ",
            "དོན་གཟུགས་སྒྲ་དྲི་རོ་རེག་བྱ་ཆོས་ཀྱི་སྐྱེ་མཆེད་པའི་",
            "གཟུགས་རྣམ་པར་རིག་བྱེད་མིན་པ་བཅས་རྣམ་པ་དྲུག་ཀྱང་",
            "སྐད་ཅིག་མ་ཉིད་དུ་བརྗོད་པ་ནི། ",
            "ཆུ་ནི་ཆུ་ཕྲན་དང་ཆུ་ཀླུང་དང་ལྡེང་ཀ་དང་",
            "མཚོ་དང་རྫིང་བུ་ལ་སོགས་པ་རྣམས། ",
            "དགུན་དཔྱིད་ལ་སོགས་པ་དང་ཐན་པ་སོགས་ཀྱི་",
            "རྒྱུ་ལས་བགས་ཀྱིས་སྐམ་ཞིང་འབྲི་བ་དང༌། ",
            "དབྱར་གྱི་ཆར་ཆུ་ལ་སོགས་པའི་རྐྱེན་ལས་ཁད་ཀྱིས་རྒྱས་ཤིང་",
            "འཕེལ་བའི་ཕྱིར་སྐད་ཅིག་མའི་རང་བཞིན་ཡིན་ཏེ་",
            ""
        ],
        [
            "འཕེལ་འགྲིབ་ཡོད་པའི་ཕྱིར་རོ། །",
            "སྐད་ཅིག་མ་མ་ཡིན་པའི་ངོ་བོ་རྟག་པ་ཞིག་ཡིན་ན་",
            "འཕེལ་འབྲི་མི་རུང་བའི་ཕྱིར་རོ། །",
            "རླུང་ཡང་རང་བཞིན་གྱིས་ས་གཅིག་ཏུ་གཡོ་བ་མེད་པར་",
            "མི་སྡོད་ཀྱི་ཕྱོགས་གར་ཡང་གཡོ་ཞིང་",
            "འགྲོ་བའི་ཕྱིར་སྐད་ཅིག་མ་ཡིན་པ་དང༌། ",
            "ཇེ་ཆེར་འཕེལ་བ་ཡོད་པ་དང་ཇེ་ཆུང་དུ་འགྲིབ་པ་ཡོད་པའི་ཕྱིར་",
            "སྐད་ཅིག་མ་ཡིན་ཏེ",
            "རྟག་པ་ལ་གཡོ་བ་དང་འཕེལ་འགྲིབ་ཡོད་པར་མི་རིགས་སོ།།",
            "ས་ནི་རླུང་དང་ཆུ་ཡི་འབྱུང་བ་དེ་ལ་བརྟེན་ནས་བྱུང་ཞིང་",
            ""
        ],
        [
            "དེ་དང་འབྲེལ་བ་ཡིན་པའི་ཕྱིར་དང༌། ",
            "ངོ་བོ་ཉིད་ཀྱིས་ཡོངས་སུ་འགྱུར་བ་བཞི་ཡི་ཕྱིར་",
            "སྐད་ཅིག་མའི་རང་བཞིན་གྱིས་མི་རྟག་པར་གྲུབ་བོ། །",
            " ཆུ་དང་རླུང་ལས་ཇི་ལྟར་སྐྱེས་ཞེ་ན",
            "འཇིག་རྟེན་དང་པོར་ཆགས་པའི་དུས་སུ་ནམ་མཁའ་ལ་རླུང་གཡོས་ནས་",
            "རླུང་གི་ཁམས་ཆགས་སོ།།",
            "རླུང་གི་ཁམས་ལས་ཆུ་བྱུང་སྟེ་ཤིང་རྟའི་འཁོར་ལོའི་རྒྱུན་ཙམ་གྱི་ཆར་བབས་པས་",
            "ཆུའི་དཀྱིལ་འཁོར་གྱི་ཁམས་ཆགས་སོ།།",
            "ཆུ་རླུང་གིས་བསྲུབས་པའི་ལྦུ་བ་ལས་ས་གཞི་རི་རབ་གླིང་བཞི་རྣམས་ཆགས་པ་ཡིན་པས་",
            "ཆུ་དང་རླུང་ལས་ས་ཡི་ཁམས་བྱུང་བའོ།།",
            "དེ་ལྟར་རྒྱུ་ལས་བྱུང་བའི་རྒྱུ་འབྲས་གཉིས་ཆར་སྐད་ཅིག་མའོ།།",
            "ས་ལས་འགྱུར་བ་རྣམ་པ་བཞི་ལས་ཀྱི་བྱེ་བྲག་གིས་འགྱུར་བར་དམིགས་པ་ནི། ",
            "ལས་དགེ་བ་བསགས་པའི་སེམས་ཅན་ལྷ་རྣམས་ཀྱིས་",
            "ས་གཞི་ཤིང་བལ་ལྟར་འཇམ་ཞིང་",
            ""
        ],
        [
            "མཉེན་པར་དམིགས་པ་དང༌། ",
            "མི་དགེ་བ་བྱས་པའི་དམྱལ་བ་རྣམས་ལ་",
            "ལྕགས་སྲེག་རབ་ཏུ་ཚ་བའི་ས་གཞི་དང༌། ",
            "ངམ་གྲོག་དང་ཚེར་མ་ལ་སོགས་པ་",
            "སྡུག་བསྔལ་གྱི་གཞི་སྣ་ཚོགས་སུ་སྣང་ངོ༌། །",
            "མིའི་ཡུལ་གྱི་ས་ལ་ཡང་རྨོ་བརྐོ་དང་",
            "ལག་བྱེད་ཀྱིས་མ་ཟིན་པའི་དུས་ན་",
            "ལོ་ཏོག་སོགས་མི་འཁྲུངས་།",
            "ལག་བྱེད་ཀྱིས་ཟིན་ཚེ་",
            "ལོ་ཏོག་བཟང་དུ་སྐྱེ་བ་ལྟ་བུ་འདི་ནི་འགྱུར་བ་དང་པོའོ།།",
            "ཐོ་བ་དང་འཇོར་ལ་སོགས་པས་བསྣུན་པས་",
            "ཁུང་དང་གཤོང་བུ་འབྱུང་བ་ནི་འགྱུར་བ་གཉིས་པའོ།།",
            "མེས་བསྲེགས་པའམ་རླུང་གིས་བངས་ནས་",
            "མཐོ་བ་དམའ་བར་གྱུར་པ་དང༌། ",
            "ཆུས་གཤེར་བས་བཤིག་པའི་འབྱུང་བས་བྱས་པའི་འགྱུར་བ་ནི་གསུམ་པའོ།།",
            "དུས་ཀྱིས་གཞན་དུ་འགྱུར་བ་ནི། ",
            "དུས་བཟང་བའི་ཚེ་ས་གཞིས་ཀྱང་",
            "འབྲུ་ལ་སོགས་པ་བཟང་དུ་སྐྱེ་བའི་རྒྱུ་བྱེད་པ་དང༌། ",
            "དུས་ངན་པའི་ཚེ་ངན་པ་སྐྱེ་བར་བྱེད་པ་དང་",
            "དབྱར་རྩ་ལ་སོགས་པ་སྔོན་པོ་སྐྱེ་།",
            "དགུན་སྐྱ་བོར་འགྱུར་ཞིང་"
        ],
        [
            "འཁྱགས་པ་ལ་སོགས་པའི་རང་བཞིན་དུ་འགྱུར་བ་དང༌། ",
            "ས་ཕྱོགས་ཁ་ཅིག་སྔོན་དགོན་པར་གྱུར་པ་ཕྱིས་གྲོང་དུ་གྱུར་ཏེ་",
            "འགྲོ་བ་མང་པོའི་འདུ་ལོང་ཅན་དུ་གྱུར་པ་དང་",
            "སྔོན་གྲོང་དུ་གྱུར་པ་དེ་ལྟར་དགོན་པར་གྱུར་པ་སོགས་",
            "སྔ་ཕྱི་མི་འདྲ་བར་སྣང་བ་ནི་འགྱུར་བ་བཞི་པའོ།།",
            "དེ་ལྟར་འགྱུར་བ་བཞི་པོ་དེ་ཡང་སྐད་ཅིག་མའི་རྒྱུན་ལས་",
            "འགྱུར་བ་ཡིན་གྱི་སྐད་ཅིག་མ་རེ་རེ་ལ་ནི་",
            "རྣམ་པ་མི་འདྲ་བ་མེད་།",
            "སྐད་ཅིག་མ་མ་ཡིན་པའི་ངོ་བོ་རྟག་པ་ལ་ནི་",
            "ནམ་ཡང་འགྱུར་བ་དམིགས་མི་སྲིད་པས་སྐད་ཅིག་",
            "སྔ་ཕྱི་རྣམ་པ་གཞན་དུ་སྐྱེས་པ་ལས་དེ་ལྟར་སྣང་བ་ཡིན་པའི་ཕྱིར་",
            "འབྱུང་བ་ས་ཡང་སྐད་ཅིག་མ་ཉིད་དུ་གྲུབ་བོ། །",
            "ཁ་དོག་དང་དྲི་དང་རོ་དང་རེག་བྱ་བཞི་ནི་འབྱུང་བ་བཞི་ལས་",
            "གྱུར་པ་འདྲ་བའི་ཕྱིར་ཁ་དོག་ལ་སོགས་པ་བཞི་པོ་དེ་ནི་",
            "འབྱུང་བ་དེ་དང་འདྲ་བར་འབྱུང་བ་རྣམས་",
            "སྐད་ཅིག་མར་བསྒྲུབ་པའི་རིགས་པ་དེས་གྲུབ་པ་ཡིན་ནོ།།",
            "མེ་ནི་བུད་ཤིང་ལ་རག་ལས་ཏེ་འཇུག་པ་ནི་བུད་ཤིང་ཡོད་ན་།",
            "མེད་ན་མི་།",
            ""
        ],
        [
            "བུད་ཤིང་ཆེ་ན་མེ་ཡང་ཆེ་ཞིང་ཆུང་ན་ཆུང་བའི་ཕྱིར་སྐད་ཅིག་མར་གྲུབ་བོ། །",
            "མེ་སྐད་ཅིག་མ་ཡིན་པ་དེ་བཞིན་དུ་བུད་ཤིང་ཡང་སྐད་ཅིག་མ་ཡིན་།",
            "བུད་ཤིང་རིམ་བཞིན་ཚིག་ནས་མེ་འབྱུང་གི་བུད་ཤིང་སྔ་མ་བཞིན་དུ་གནས་ནས་",
            "མེ་འབྱུང་ན་མེ་དང་བུད་ཤིང་གཉིས་ཀ་ཟད་པར་ཅི་སྟེ་།",
            "བུད་ཤིང་ཟད་ན་",
            "མེ་མི་གནས་པའི་ཕྱིར་དེ་གཉིས་རྒྱུ་ཡི་སྐད་ཅིག་དང་",
            "འབྲས་བུའི་སྐད་ཅིག་གི་རིམ་པར་ཇི་སྲིད་རྒྱུ་ཡོད་ཀྱི་བར་དུ་འབྲས་བུ་མེ་འབྱུང་ལ",
            "རྒྱུ་མེད་ན་འབྲས་བུ་མེ་ཡང་མི་སྣང་བས་",
            "དེ་ལྟར་དངོས་པོ་ཐམས་ཅད་རྒྱུ་འབྲས་སྐྱེ་འགག་བར་མ་ཆད་པར་སྣང་བ་ཡིན་ནོ།།",
            "མེ་འབྱུང་བ་བཞི་བཤད་པའི་སྐབས་སུ་བརྗོད་ནས་",
            "གདོད་ཁ་དོག་སོགས་བརྗོད་རིགས་པ་།",
            ""
        ],
        [
            "ཁ་དོག་སོགས་ཀྱི་རྗེས་སུ་མེ་བཤད་པས་གོ་རིམ་མི་བདེ་སྙམ་ན་",
            "གང་ལྟར་བསྟན་ཀྱང་དོན་ལ་འགལ་བ་མེད་ཅིང་ཚིག་གི་",
            "སྡེབ་སྦྱོར་སྒྲིག་བདེ་བའི་དབང་གིས་དེ་ལྟར་བསྟན་ཏོ་ཞེས་།",
            "དེར་མ་ཟད་འབྱུང་བ་དང་འབྱུང་འགྱུར་ཐམས་ཅད་རང་གི་རིགས་འདྲ་སྔ་མ་རྒྱུ་དང་",
            "ཕྱི་མ་འབྲས་བུ་ཉིད་དུ་སྐད་ཅིག་གིས་སྐྱེ་ཞིང་འགག་པ་མེ་དང་བུད་ཤིང་ནི་",
            "དཔེས་སྟོན་པའི་ཆེད་ཀྱང་ཡིན་ནོ།།",
            "ཁ་ཅིག་སྒྲ་ནི་རྟག་པ་ཡིན་ཏེ་",
            "དེའི་རྒྱུ་ཁ་དོག་ལ་སོགས་པ་བཞིན་དུ་རྟག་ཏུ་མེད་པའི་ཕྱིར་",
            "སྒྲ་ཅི་ཙམ་གྲགས་པ་དེ་ཉིད་ཀྱི་བར་དུ་རྟག་པ་ཡིན་ཏེ་",
            "སྐད་ཅིག་མ་མ་ཡིན་ནོ་ཞེ་།",
            ""
        ],
        [
            "དེ་ལྟར་མ་ཡིན་།",
            "བྱེད་པོས་རྩོལ་བ་བསྐྱེད་པ་སོགས་ཀྱིས་སྒྲའི་རྒྱུན་",
            "ཇེ་བས་ཇེ་ཆེར་དམིགས་པའི་ཕྱིར་དང༌། ",
            "དྲིལ་བུ་ལ་སོགས་པའི་སྒྲ་བསྒྲགས་པ་ཡང་",
            "ཇེ་ཆུང་ཇེ་ཆུང་དུ་འགྲོ་བའི་ཕྱིར་སྐད་ཅིག་མར་འགྲུབ་ཀྱི། ",
            "སྒྲ་མ་ཡལ་བར་སྒྲ་གཅིག་ལ་སྐད་ཅིག་མ་མེད་ན་",
            "ཇེ་ཆེ་དང་ཇེ་ཆུང་དུ་འགྱུར་བ་མི་འཐད་པས་",
            "སྒྲ་སྐད་ཅིག་མ་ཡིན་ཏེ་སྐྱེས་བུས་རྩོལ་བ་སྐྱེད་པའི་ཁའི་རླུང་གིས་",
            "ཚིག་འབྲུ་རྣམས་བརྗོད་པ་རིམ་པས་སྐྱེ་འགག་བྱེད་པ་བཞིན་ནོ།།",
            "ཆོས་ཀྱི་སྐྱེ་མཆེད་རྣམ་པར་རིག་བྱེད་མ་ཡིན་པའི་གཟུགས་",
            "སོ་ཐར་དང་བསམ་གཏན་ཟག་མེད་གྱི་སྡོམ་པ་ལྟ་བུ་ལུས་ངག་གི་",
            "རྣམ་པར་རིག་བྱེད་མིན་པ་ཡང་སེམས་ཀྱི་རྗེས་སུ་འཇུག་པ་སྟེ་",
            "རྒྱུ་སེམས་ལ་མ་བརྟེན་པར་དེ་དག་སྐྱེ་བ་མེད་པའི་ཕྱིར། ",
            "རྒྱུ་སེམས་མི་རྟག་པས་འབྲས་བུ་རིག་བྱེད་མིན་པའི་",
            "གཟུགས་ཀྱང་སྐད་ཅིག་མར་གྲུབ་བོ། །",
            "དྲི་བའི་ཕྱིར་ཞེས་པ་ནི། ",
            "འཇིག་རྟེན་པ་དང་མུ་སྟེགས་པ་དག་འདུ་བྱེད་རྣམས་",
            "མཐར་འཇིག་པས་མི་རྟག་པར་འདོད་ཀྱང་མི་ཤི་བ་དང་",
            "བུམ་པ་ཆག་པ་ལྟ་བུ་འཇིག་པ་དངོས་སུ་མ་མཐོང་བ་དེ་སྲིད་དུ་",
            "སྐད་ཅིག་མ་མ་ཡིན་པར་རང་གི་ངོ་བོ་",
            "དེ་གནས་པར་འདོད་པ་ལ་དྲི་བ་བྱས་པ། ",
            "ཁྱེད་ཅག་འདུ་བྱེད་རྣམས་མཐའ་ནམ་ཞིག་ན་",
            "མི་རྟག་པར་འདོད་ཀྱང་དེའི་བར་དུ་སྐད་ཅིག་མའི་",
            "མི་རྟག་པ་ཅིའི་ཕྱིར་མི་འདོད་ཅེས་དྲིས་པ་།",
            "དེ་དག་ན་རེ། ",
            "འདུ་བྱེད་རྣམས་མཐར་འཇིག་པ་མཐོང་ལ་མ་ཞིག་བར་དུ་",
            "སྐད་ཅིག་གིས་འཇིག་པར་མ་མཐོང་བས་སྐད་ཅིག་གིས་",
            "འཇིག་པ་འདི་ནི་མི་འདོད་དོ་ཞེས་ཟེར་ན",
            ""
        ],
        [
            "དེ་ལ་འདི་སྐད་དུ་འདྲི་བར་བྱ་།",
            "མར་མེའི་མེ་ལྕེ་དང་འབབ་ཆུའི་རྒྱུན་ལ་སོགས་པ་",
            "སྐད་ཅིག་གིས་གསར་པ་འབྱུང་ཞིང་",
            "སྔ་མ་འགག་པ་སངས་རྒྱས་པ་དང་",
            "མུ་སྟེགས་པ་གཉིས་ཀས་འདོད་མོད་ཀྱང༌། ",
            "ཆུ་བོ་རྒྱང་ནས་མཐོང་བ་དང་མར་",
            "མེ་རླུང་གིས་མ་གཡོས་པ་ལ་སྐད་ཅིག་གིས་",
            "འཇིག་པ་དབང་པོས་མངོན་སུམ་མ་མཐོང་ན་",
            "དེ་དག་སྐད་ཅིག་མ་ཡིན་པར་ཅིས་མི་འདོད་ཅེས་དྲིས་པ་།",
            "འབབ་ཆུ་ལ་རྒྱང་ནས་བལྟས་ན་",
            "གཅིག་འདྲ་ཡང་དྲུང་དུ་བཏུད་ནས་",
            "བལྟས་ན་ཆུ་གསར་པ་གསར་པ་ལས་",
            "ཆུ་གཅིག་མ་ཡིན་པ་མངོན་སུམ་མཐོང་།",
            "མར་མེ་ལ་ཡང་མེ་ལྕེ་སྔ་མ་སྔ་མ་རྩེ་མོར་རིམ་པས་ཟད་ཅིང་",
            "ཡལ་ནས་རྩ་བ་ནས་མེ་ལྕེ་གསར་པ་རིམ་པར་འབྱུང་ཞིང་",
            ""
        ],
        [
            "མཐར་སྣུམ་ཟད་པ་ན་མེ་ཇེ་ཆུང་ཇེ་ཆུང་དུ་སོང་སྟེ་",
            "འགག་པར་མཐོང་གི ",
            "རྟག་ཏུ་སྔོན་ཇི་ལྟ་བ་བཞིན་དུ་ཕྱིས་མི་མཐོང་བས་",
            "དེ་དག་སྐད་ཅིག་མ་མིན་པར་བརྗོད་མི་ནུས་ལ",
            "ཀ་བ་དང་བུམ་པ་ཁང་ཁྱིམ་དང་སྐྱེ་བོ་དང་རྡོ་ཕ་བོང་ལ་སོགས་པ་",
            "རྣམས་ལོ་དང་ཟླ་བར་བཞག་ན་",
            "ཡང་ཇེ་ཆུང་དུ་མི་འགྱུར་ཞིང་",
            "སྔར་མཐོང་བ་དེ་བཞིན་དུ་ཕྱིས་ཀྱང་གནས་པས་ན་",
            "དེ་རྣམས་སྐད་ཅིག་གིས་འཇིག་པ་མ་མཐོང་ངོ་ཟེར་ན",
            "ཡང་དྲིས་པ། ",
            "ཀ་བུམ་སོགས་དངོས་པོ་རྣམས་ཀྱང་དང་པོ་སྣང་ལ་བར་དུ་",
            "རྐྱེན་གྱི་དབང་གིས་ཁ་དོག་དབྱིབས་སོགས་སྔར་ལས་གཞན་དུ་འགྱུར་བ་དང༌། ",
            "མཐར་རྐྱེན་དང་འཕྲད་པས་དངོས་སུ་འཇིག་པ་ཅི་སྟེ་།"
        ],
        [
            "དེ་ལྟར་ཡོད་བཞིན་",
            "འདི་རྣམས་མར་མེ་དང་འདྲ་བར་",
            "སྐད་ཅིག་མ་ཅིས་མ་ཡིན་ཞེས་དྲིས་པ་།",
            "དེ་དག་ན་རེ། ",
            "མར་མེ་དང་དེ་ལས་གཞན་པའི་ཀ་བུམ་སོགས་",
            "འདུ་བྱེད་རྣམས་མཚན་ཉིད་མི་མཐུན་།",
            "མར་མེ་ནི་ཚ་བ་དང་སྣང་བར་བྱེད་པ་",
            "མི་བརྟན་པར་སྐད་ཅིག་གིས་",
            "སྐྱེ་ཞིང་འགག་པའི་མཚན་ཉིད་ཅན་དུ་མཐོང་།",
            "ཀ་བུམ་སོགས་གཞན་ནི་",
            "སྐྱེས་ནས་དུས་ཇི་སྲིད་ཅིག་གི་བར་དུ་",
            "གདུང་འདེགས་པ་དང་",
            "ཆུ་བླུག་པ་སོགས་ཀྱི་དོན་བྱེད་པས་",
            "སྲ་ཞིང་བརྟན་པའི་མཚན་ཉིད་ཅན་མཐོང་བས་",
            "དེ་གཉིས་འདྲ་བ་མ་ཡིན་ནོ་ཟེར་ན"
        ],
        [
            "དེ་ལ་འདི་སྐད་བསྟན་པར་བྱ་།",
            "འདུ་བྱེད་ཀྱི་དངོས་པོ་རྣམས་རང་གི་མཚན་ཉིད་མི་འདྲ་བ་ཙམ་ནི་",
            "རང་གཞན་གཉིས་ཀར་གྲུབ་མོད་ཀྱི། ",
            "དེས་འདུ་བྱེད་རྣམས་སྐད་ཅིག་གིས་",
            "མི་རྟག་པའི་མཚན་ཉིད་དུ་མི་འགྲུབ་པ་མ་ཡིན་ཏེ",
            "དེའི་རྒྱུ་མཚན་མཚན་ཉིད་མི་མཐུན་པ་ལ་",
            "རྣམ་པ་གཉིས་ཏེ་རང་བཞིན་མི་མཐུན་པ་དང༌། ",
            "འཇུག་པ་མི་མཐུན་པའོ།།",
            "རང་བཞིན་མི་མཐུན་པ་ནི། ",
            "མེའི་རང་བཞིན་ཚ་བ་དང་ཆུའི་རང་བཞིན་གཤེར་བ་ལྟ་བུའོ།།",
            "འཇུག་པ་མི་མཐུན་པ་ནི། ",
            "མར་མེ་ལ་སོགས་པ་སྐད་ཅིག་རེ་རེ་ལ་སྐྱེ་ཞིང་འཇིག་།",
            "བུམ་པ་སོགས་འདུ་བྱེད་གཞན་རྣམས་སྐྱེས་ནས་",
            "དུས་ཇི་སྲིད་ཅིག་ཏུ་གནས་ནས་",
            "གཟོད་འཇིག་པས་འཇུག་པ་མི་མཐུན་པ་",
            "འདི་ཁྱོད་ཀྱི་ཞེ་འདོད་ཡིན་པར་མངོན་།",
            ""
        ],
        [
            "མར་མེ་དང་བུམ་སོགས་རང་བཞིན་མི་མཐུན་པ་ཡིན་མོད་ཀྱི་",
            "དེས་སྐད་ཅིག་མར་འཇུག་པ་མི་མཐུན་པར་མི་འགྲུབ་པ་མ་ཟད། ",
            "མར་མེ་སྐད་ཅིག་མ་ཡིན་པར་ཁྱོད་ལ་གྲུབ་པ་དེ་དཔེར་བྱས་ན",
            "བུམ་སོགས་འདུ་བྱེད་གཞན་སྐད་ཅིག་མར་གྲུབ་པ་ཡིན་།",
            "དཔེ་དེ་ཡང་མར་མེ་བསྒྲུབ་པ་ལ་མར་མེ་དང༌། ",
            "བ་ལང་བསྒྲུབ་པ་ལ་བ་ལང་དཔེར་འགོད་པ་ལྟ་བུ་རང་བཞིན་གཅིག་པ་ནི་",
            "དཔེར་མི་རུང་།",
            "རང་བཞིན་མི་གཅིག་པའི་དངོས་པོ་གཞན་འཇུག་པའམ་",
            "བསྒྲུབ་བྱའི་ཆོས་གཅིག་པ་ཉི་མ་མེ་དང་འདྲ་བར་ཚའོ།།",
            "བ་ལང་ནི་བ་མིན་དང་འདྲའོ་ཞེས་བརྗོད་པ་ལྟར་བུམ་སོགས་དང་",
            "མར་མེ་རང་མཚན་གྱི་རྣམ་པ་མི་འདྲ་ཡང་སྤྱི་མཚན་སྐད་ཅིག་མའི་",
            "མི་རྟག་པ་ཡིན་པ་ལ་ཁྱད་མེད་པར་སྒྲུབ་ནུས་པའི་ཕྱིར། ",
            "རྣམ་པ་མི་འདྲ་བ་ཙམ་གྱིས་ཆོས་ཁ་ཅིག་སྐད་ཅིག་གིས་འཇིག་ལ་",
            "འགའ་ཞིག་རེ་ཞིག་གནས་ནས་ཕྱིས་འཇིག་པ་མི་སྲིད་།",
            ""
        ],
        [
            "འདུ་བྱེད་ཐམས་ཅད་སྐད་ཅིག་གིས་འཇིག་པ་ལ་ཁྱད་མེད་དོ།།",
            "གཞན་ཡང་ཁྱོད་ཅག་གི་ཞེ་འདོད་ལྟར་།",
            "མར་མེའི་སྙིང་པོ་སྐད་ཅིག་མ་མིན་པར་གནས་ནས་",
            "དེས་མེ་ལྕེ་སྐད་ཅིག་མ་རིམ་ཅན་དུ་བསྐྱེད་པ་དང༌། ",
            "ཀ་བུམ་སོགས་སྐད་ཅིག་མ་མ་ཡིན་པར་རང་གི་ངོ་བོ་དེ་ཉིད་གནས་།",
            "ན་ནིང་ད་ལོ་སང་ཕོད་སོགས་ཀྱི་དུས་རྣམས་སུ་ཆུ་བླུགས་པ་དང་",
            "གདུང་འདེགས་སོགས་ཀྱི་",
            "འབྲས་བུ་ཐ་དད་དུ་མ་བསྐྱེད་དོ་སྙམ་དུ་བསམ་པ་ཡིན་པས། ",
            "ཁྱོད་ལ་འདི་ལྟར་འདྲི་།",
            "རྟ་ལ་མིས་ཞོན་ནས་ཡུལ་གཞན་དུ་ཕྱིན་པ་།",
            "རྟ་ནི་གང་དུ་མ་སོང་བར་དེ་ན་འདུག་བཞིན་དུ་",
            "མི་དེ་ཡུལ་གཞན་དུ་ཕྱིན་པ་ཡོད་དམ། ",
            "དེ་དག་ན་རེ། ",
            "དེ་ལྟ་བུ་འཇིག་རྟེན་ན་མི་སྲིད་པས་མི་འདོད་དེ་",
            ""
        ],
        [
            "མི་དང་རྟ་མཉམ་དུ་ཡུལ་གཞན་དུ་ཕྱིན་པ་ཡིན་",
            "ནོ་ཞེས་ཟེར་ནདེ་ལ་ལན་བརྗོད་པ། ",
            "གལ་ཏེ་ཁྱོད་ཀྱི་འདོད་པ་དེ་བཞིན་",
            "མར་མེའི་སྙིང་པོ་སྐད་ཅིག་མ་མ་ཡིན་པར་འདུག་ནས་",
            "མེ་ལྕེ་སྐད་ཅིག་མ་བསྐྱེད་པ་དང༌། ",
            "བུམ་སོགས་མི་གཡོ་བར་འདུག་ནས་",
            "ཆུ་བླུགས་པ་སོགས་ཀྱི་བྱ་བ་བྱེད་པ་དང༌། ",
            "མིག་སོགས་དབང་པོ་རྣམས་",
            "སྔ་མའི་ངང་ཚུལ་ལས་མི་གཡོ་བར་འདུག་ནས་",
            "མིག་ཤེས་སོགས་བསྐྱེད་པ་འདི་ཡང་རྒྱུ་མ་གཡོས་ནས་",
            "འབྲས་བུ་གཡོ་བ་གསར་དུ་སྐྱེ་བ་མི་རིགས་།",
            "འབྲས་བུ་འདི་དག་གི་རྒྱུ་ནི་",
            "མི་གཡོ་བ་དེ་དག་ཡིན་པར་ཁས་བླངས་པས་",
            "རྟ་འདི་ན་འདུག་བཞིན་དེ་ལ་ཞོན་པའི་",
            "མི་ཡུལ་གཞན་དུ་ཕྱིན་པ་དང་ཅིས་མི་།",
            ""
        ],
        [
            "མར་མེ་སྙིང་པོ་ཡང་སྣུམ་གྱིས་ཡང་ཡང་བྲན་པ་མེ་ལྕེའི་ཟོས་ནས་",
            "རིམ་པ་རིམ་པར་ཟད་ཅིང་འགགས་ནས་སྣུམ་ཟད་པ་ན་མར་མེ་ཤི་སྟེ་",
            "སྡོང་བུ་ཡང་ཐལ་བར་འགྱུར་གྱི་སྡོང་བུ་ལ་སྐྱེ་འགག་མེད་པར་མར་མེ་བསྐྱེད་ན་",
            "སྡོང་བུ་ནམ་ཡང་མི་འགག་ལ་མར་མེ་ཡང་ནམ་ཡང་མི་འགག་།",
            "དེ་ལྟར་མ་ཡིན་པས་རྒྱུ་འབྲས་གཉིས་ཀ་སྐད་ཅིག་མ་ཡིན་པ་དང༌། ",
            "དེ་བཞིན་ཀ་བུམ་སོགས་ཀྱིས་དོན་བྱེད་པ་དང་དབང་པོ་ལས་",
            "དབང་ཤེས་སྐྱེ་བ་ཐམས་ཅད་ཀྱང་མར་མེ་བཞིན་དུ་རྒྱུ་འབྲས་བུ་གཉིས་ཆར་",
            "སྐད་ཅིག་མ་ཡིན་པར་ཤེས་པར་གྱིས་ཤིག་ཅེས་བརྗོད་པ་དང༌། ",
            "དེ་དག་ན་རེ། ",
            "དེ་ལྟར་འདུ་བྱེད་ཐམས་ཅད་སྐད་ཅིག་མ་ཡིན་ན་",
            "ཇི་ལྟར་མར་མེ་ལ་སོགས་པ་བཞིན་དུ་འཇིག་རྟེན་པ་རྣམས་ཀྱི་",
            "མཐོང་བས་མི་རྟག་པར་ཡོངས་སུ་གཅོད་ཅིའི་ཕྱིར་མི་ནུས་ཞེ་ན",
            ""
        ],
        [
            "འཇིག་རྟེན་པའི་མཐོང་བས་",
            "སྐད་ཅིག་མར་ཡོངས་སུ་གཅོད་མི་ནུས་པ་ནི་",
            "འདུ་བྱེད་རྣམས་ལ་སྐད་ཅིག་མ་ཡིན་པ་དང་མ་ཡིན་པའི་ཁྱད་ཡོད་པས་མ་ཡིན་།",
            "གློག་དང་ཆུ་བུར་དང་སྤྲིན་དང་མར་མེ་དང་འབབ་ཆུ་རྣམས་",
            "རིང་པོར་མི་ཐོགས་པར་འགག་པ་དང༌། ",
            "སྣང་བའི་དུས་ནའང་རྣམ་པ་མི་འདྲ་བར་སྣང་བའི་སྒོ་ནས་",
            "སྐད་ཅིག་གིས་མི་རྟག་པར་རྟོགས་སླ་ལ",
            "ཀ་བུམ་དང་བྲག་རི་དང་རྡོ་རྗེའི་རྡོ་བ་ལ་སོགས་པ་",
            "སྐད་ཅིག་མ་ཡིན་ཡང་",
            "ཇི་སྲིད་དུ་རིགས་འདྲ་བར་མ་ཆད་པར་བྱུང་བའི་འཁྲུལ་རྒྱུ་བྱས་ནས་",
            "ཕྱིན་ཅི་ལོག་གི་བློ་རྟག་པའི་འདུ་ཤེས་འབྱུང་བ་ཡིན་གྱི་",
            "དངོས་པོ་རྣམས་སྐད་ཅིག་མ་མ་ཡིན་པའི་རྟག་པར་གནས་པ་ནི་",
            "ནམ་ཡང་མི་སྲིད་དོ།།",
            "འཁྲུལ་བའི་རྒྱུ་མཚན་གྱིས་ཟིན་པའི་སེམས་ཅན་",
            "བློ་གྲོས་ཀྱི་མཐུ་ཆུང་བ་རྣམས་ལ་",
            "དངོས་པོའི་གནས་ཚུལ་དང་མི་མཐུན་པའི་ཕྱིན་ཅི་ལོག་གི་བློས་",
            "འདུ་བྱེད་རྣམས་གཙང་བདེ་རྟག་བདག་ཏུ་ཞེན་པ་ཡིན་ཏེ",
            "མིག་སེར་གྱི་ནད་ཀྱིས་ཟིན་པས་",
            "དུང་ལ་སེར་པོར་མཐོང་བ་དང༌། ",
            "མཚན་མོ་མགལ་མེ་བསྐོར་བ་ལས་",
            "འཁོར་ལོ་ལྟར་སྣང་བ་དང༌། ",
            "མུན་པ་ཚབ་ཚུབ་ཀྱི་དུས་ན་",
            "མིག་མི་གསལ་བས་",
            "ཐག་པ་ལ་སྦྲུལ་དུ་བཟུང་བ་བཞིན་ནོ།།",
            ""
        ],
        [
            "དེ་ལྟར་ཕྱིན་ཅི་ལོག་གི་བློ་ཡོད་པས་",
            "འཁོར་བའང་གྲུབ་ལ་ཚད་མ་དང་ལྡན་པའི་",
            "ཤེས་རབ་ཀྱིས་ཕྱིན་ཅི་ལོག་གི་བློ་དེ་བསལ་བས་",
            "རྣམ་བྱང་ཡང་བསླུ་མེད་དུ་འགྲུབ་ཀྱི། ",
            "ཕྱིན་ཅི་ལོག་གི་བློ་མེད་པར་འཇིག་རྟེན་པས་",
            "མཐོང་བ་ཐམས་ཅད་ཡང་དག་པར་མཐོང་བ་ཡིན་ན་",
            "ཐམས་ཅད་ཡེ་ནས་གྲོལ་བར་གྱུར་པའམ་",
            "ཡང་ན་ནམ་ཡང་གྲོལ་བ་མེད་པར་འགྱུར་ནའང༌། ",
            "དེ་ལྟར་མ་ཡིན་པར་ཀུན་ནས་ཉོན་མོངས་པ་དང་",
            "རྣམ་པར་བྱང་བ་བསླུ་མེད་དུ་ཡོད་པའི་ཕྱིར་",
            "འཇིག་རྟེན་རང་ཁམས་མཐོང་བ་དང་",
            "མ་མཐོང་བ་ཙམ་ལ་ཚད་མར་མི་གཟུང་བར་",
            "ཡང་དག་པའི་རིགས་ལམ་ཚད་མ་དང་ལྡན་པ་ལ་བརྟེན་ན་",
            "བློ་གྲོས་ཀྱི་སྣང་བ་རབ་ཏུ་རྒྱས་པར་འགྱུར་རོ། །",
            "སྐམ་དང་འཕེལ་དང་སོགས་ནས་",
            "དྲི་བའི་བར་གྱི་ཇི་སྐད་བཤད་པ་",
            "དེས་ན་ཕྱིའི་འདུ་བྱེད་དེ་ཡང་",
            "སྐད་ཅིག་མ་ཡིན་པར་ཤེས་པར་བྱའོ།།",
            "དེ་ལྟར་དབྱིག་གཉེན་འགྲེལ་བའི་",
            "དགོངས་པ་སློབ་དཔོན་བློ་གྲོས་བརྟན་པས་རྒྱས་པར་བཀྲལ་བའི་",
            "དོན་ཚང་བར་མདོར་བསྡུས་ཏེ་",
            "གསལ་བར་བཀོད་པ་ཡིན་ནོ།། ",
            "གཉིས་པ་གང་ཟག་ལ་བདག་མེད་པར་བསྒྲུབ་པ་ནི། ",
            "གང་ཟག་བཏགས་པར་ཡོད་ཉིད་དུ། །",
            " བརྗོད་བྱ་རྫས་སུ་མ་ཡིན་ནོ།།",
            ""
        ],
        [
            "མི་དམིགས་ཕྱིན་ཅི་ལོག་པ་དང༌། །",
            " ཀུན་ནས་ཉོན་མོངས་ཉོན་མོངས་རྒྱུ། །",
            " ཉེས་པ་གཉིས་ཕྱིར་དེ་ལས་འདི། །",
            " གཅིག་དང་གཞན་དུ་བརྗོད་བྱ་མིན།། ",
            "ཕུང་པོ་བདག་ཏུ་ཐལ་བ་དང༌། །",
            " དེ་རྫས་ཉིད་དུ་ཐལ་འགྱུར་ཕྱིར། །",
            " གལ་ཏེ་རྫས་ཡོད་བརྗོད་མིན་པའི། །",
            " དགོས་པ་ཡང་ནི་བརྗོད་དགོས་སོ།། ",
            "གཅིག་དང་གཞན་དུ་བརྗོད་མིན་པ། །",
            " དགོས་པ་མེད་པར་མི་རིགས་སོ།། ",
            "མཚན་ཉིད་དང་ནི་འཇིག་རྟེན་ན།། ",
            "མཐོང་ཕྱིར་བསྟན་བཅོས་སྒོ་ནས་ཀྱང༌། །",
            " བུད་ཤིང་མེ་བཞིན་གཉིས་སུ་ནི། །",
            " བརྗོད་མིན་མི་རུང་གཉིས་ཕྱིར་རོ། །",
            " གཉིས་ཡོད་རྣམ་ཤེས་སྐྱེ་བའི་ཕྱིར། །",
            " དེ་རྐྱེན་མ་ཡིན་དོན་མེད་ཕྱིར། །",
            " དེ་ཕྱིར་ལྟ་བ་པོ་ནས་ནི། །",
            " གྲོལ་པོའི་བར་དུ་མི་འགྱུར་རོ། །",
            " བདག་པོ་ཉིད་ཅིག་ཡིན་ན་ནི། །",
            " མི་རྟག་མི་འདོད་འབྱུང་མི་བྱེད།།",
            ""
        ],
        [
            "དེ་ཡིས་མཚན་ཉིད་བསྒྲུབ་དགོས་ཏེ།། ",
            "རྫོགས་པའི་བྱང་ཆུབ་གསུམ་ལ་གནོད།། ",
            "ཉེས་པ་གསུམ་ཕྱིར་ལྟ་སོགས་ལ།། ",
            "དེ་ཡི་བྱེད་པ་རང་འབྱུང་མིན།། ",
            "བྱེད་པ་དེ་ཡི་རྐྱེན་ཅན་ཡང༌། །",
            " ལྟ་སོགས་བྱེད་པ་མེད་པ་ཡིན།། ",
            "བྱེད་པ་མིན་ཕྱིར་མི་རྟག་ཕྱིར། ། ",
            "ཅིག་ཅར་རྟག་ཏུ་འཇུག་པའི་ཕྱིར། །",
            " ལྟ་ལ་སོགས་པའི་བྱེད་པ་ནི། ། ",
            "རང་བྱུང་ཉིད་དུ་མི་རུང་ངོ༌།།",
            ""
        ],
        [
            "དེ་བཞིན་གནས་དང་ཞིག་པ་ནི། ། ",
            "སྔ་ན་མེད་དང་མི་རྟག་དང༌། །",
            " ཕྱོགས་གསུམ་པོ་ཡང་མེད་པའི་ཕྱིར། །",
            " རྐྱེན་ཉིད་དུ་ནི་མི་རུང་ངོ༌།། ",
            "འདི་ལྟར་ཆོས་རྣམས་ཐམས་ཅད་ནི། །",
            " བདག་མེད་དམ་པའི་དོན་དུ་ན།། ",
            "སྟོང་ཉིད་བདག་ཏུ་དམིགས་པ་ནི། །",
            " ཉེས་པར་བཤད་པ་ཁོ་ན་ཡིན།། ",
            "ཀུན་ནས་ཉོན་མོངས་རྣམ་བྱང་བའི། །",
            " གནས་སྐབས་གཅོད་པའི་བྱེ་བྲག་དང༌། །",
            " འཇུག་དང་རྒྱུན་གྱི་བྱེ་བྲག་ཀྱང༌། །",
            " གང་ཟག་གིས་ནི་ཉེ་བར་བསྟན།། ",
            "བདག་ཏུ་ལྟ་བ་བསྐྱེད་མི་དགོས།། ",
            "གོམས་པ་ཐོག་མ་མེད་དུས་ཅན། །",
            " གང་ཟག་ཡོད་ན་ཐམས་ཅད་ནི། །",
            " འབད་མེད་ཐར་བའམ་ཐར་པ་མེད།།",
            ""
        ],
        [
            "ཅེས་ཚིགས་སུ་བཅད་པ་བཅུ་གཉིས་ཀྱིས་བསྟན་།",
            "ཆོས་ཀྱི་སྡོམ་བཞིའི་ནང་ནས་རྟོགས་",
            "དཀའ་བ་བྱེ་བྲག་ཏུ་བཤད་པ་།",
            "མི་རྟག་པ་ནི་མེད་པའི་དོན་གྱིས་མི་རྟག་པ་དང་",
            "སྐད་ཅིག་མར་འཇིག་པའི་དོན་གྱིས་",
            "མི་རྟག་པ་གཉིས་སུ་བསྟན་ཅིང༌། ",
            "དེའི་ནང་ནས་སྐད་ཅིག་མའི་མི་རྟག་པ་བསྒྲུབ་པ་།",
            "སྤྱིར་སྒྲུབ་པའི་རིགས་པའི་རྣམ་གྲངས་བཅུ་བཞི། ",
            "བྱེ་བྲག་ཏུ་ནང་གི་འདུ་བྱེད་རྣམས་སྐད་ཅིག་མར་སྒྲུབ་པའི་",
            "རིགས་པའི་རྣམ་གྲངས་བཅུ་བཞི། ",
            "ཕྱིའི་འདུ་བྱེད་རྣམས་སྐད་ཅིག་མར་སྒྲུབ་པའི་",
            "རིགས་པའི་རྣམ་གྲངས་དངོས་བསྟན་བཅུ་ཙམ་ཞིག་",
            "བསྒྲུབས་པའི་རྗེས་སུ་གང་ཟག་གི་བདག་མེད་པ་སྒྲུབ་པ་ནི། ",
            "གོང་དུ་ཕུང་པོ་ལྔ་རྣམས་སྐད་ཅིག་གིས་མི་རྟག་པར་",
            "བསྒྲུབས་པ་དེས་གང་ཟག་གི་བདག་གཅིག་པུ་བ་ཞིག་མེད་པར་",
            "དོན་གྱིས་གྲུབ་པའང་ཡིན་མོད་ཀྱི། ",
            "འཇིག་རྟེན་པ་དང་མུ་སྟེགས་པ་དག་ཕུང་པོ་ཁུར་དུ་འཁྱེར་བའི་",
            "བྱེད་པ་པོ་རང་དབང་ཅན་བདག་ཅེས་བྱ་བ་དང༌། ",
            "སྲོག་ཅེས་བྱ་བ་དང༌། ",
            "གང་ཟག་ཅེས་བྱ་བ་དང༌། ",
            "བྱེད་པ་པོ་ཞེས་བྱའི་མིང་ཅན་དང༌། ",
            "དེ་བཞིན་དུ་ཕུང་པོ་རྣམས་རྒྱུན་མི་ཆད་པར་གསོ་བ་པོ་དང༌། ",
            "རྩལ་སྣ་ཚོགས་དང་ལྡན་པས་ཤེད་ཅན་དང༌། ",
            "ཤེད་བདག་དང༌། ",
            "སྐྱེ་དགུའི་བདག་པོ་ཤེད་བྱེད་ཅེས་བྱ་བ་ལས་",
            "སྐྱེས་པས་ཤེད་ལས་སྐྱེས་དང༌། ",
            "ཤེད་བུ་ཞེས་བྱ་བ་ལ་སོགས་པའི་",
            "མིང་གི་རྣམ་གྲངས་ཀྱིས་བརྗོད་པའི་བདག་ནི་ཡོད་ལ་",
            "དེ་འཆིང་བ་དང་གྲོལ་བ་པོའི་",
            "གཞིར་འདོད་པ་ཡིན་ནོ།།",
            ""
        ],
        [
            "རང་སྡེ་གནས་མ་བུའི་སྡེ་པ་སོགས་ཀྱིས་ཀྱང་",
            "བདག་ཡོད་པར་འདོད་།",
            "བཅོམ་ལྡན་འདས་ཀྱིས་ཀྱང་སོ་སོའི་སྐྱེ་བོའི་གང་ཟག་དང༌། ",
            "རྒྱུན་དུ་ཞུགས་པའི་གང་ཟག་ལ་སོགས་པ་བསྟན་པ་དང༌། ",
            "གང་ཟག་གཅིག་འཇིག་རྟེན་དུ་བྱུང་ན་",
            "འཇིག་རྟེན་ཀུན་ལ་ཕན་པ་དང་བདེ་བ་བྱེད་པ་།",
            "འདི་ལྟར་དེ་བཞིན་གཤེགས་པས་གང་ཟག་གོ་ཞེས་གསུངས་པས། ",
            "སེམས་ཅན་ཐམས་ཅན་ལ་བདག་ཡོད་།",
            "བདག་མེད་ན་སུ་ཞིག་འཁོར་བར་འཆིང༌། ",
            "སུ་ཞིག་།",
            "སུ་ཞིག་གིས་རང་དང་གཞན་གྱི་དོན་།",
            ""
        ],
        [
            "སུ་ཞིག་ལམ་ལ་འཇུག་སྟེ་",
            "དེའི་ཕྱིར་བདག་ཡོད་དོ་ཞེས་འདོད་ཅིང༌། ",
            "མུ་སྟེགས་རྣམས་ཀྱིས་ནི་བདག་དེའི་ཆེ་ཆུང་ཡང་",
            "ལུས་དང་འཚམས་པར་ཡོད་ཅེས་དང༌། ",
            "ཁ་ཅིག་གིས་བེམ་པོ། ",
            "ཁ་ཅིག་གིས་ཤེས་པ། ",
            "ཁ་ཅིག་གི་གཟུགས་ཅན། ",
            "ཁ་ཅིག་གིས་གཟུགས་ཅན་མིན་པ་སོགས་",
            "འདོད་ཚུལ་དུ་མ་དང༌། ",
            "ཐམས་ཅད་སྤྱིའི་བདག་དེ་རྟག་པ་དང་གཅིག་པུར་འདོད་ལ",
            "ཡང་རང་དབང་ཅན་དང་བྱེད་པ་པོ་ལ་སོགས་པའི་",
            "ཞེ་འདོད་ཀྱིས་ཀུན་བཏགས་སྣ་ཚོགས་སུ་སྨྲའོ།།",
            "རང་སྡེ་གནས་མ་བུའི་སྡེ་བ་དག་གིས་བདག་",
            "རྫས་སུ་ཡོད་ཀྱང་ཕུང་པོ་དང་གཅིག་མ་ཡིན་ལ་",
            "ཐ་དད་ཀྱང་མ་ཡིན་པས་",
            "རྟག་མི་རྟག་སོགས་བརྗོད་དུ་མེད་པར་འདོད་དོ།། ",
            "དེའི་ཕྱིར་དེ་དག་གི་འདོད་པ་ལྟར་མ་ཡིན་པར་བསྟན་པ་ནི། ",
            "གང་ཟག་དང་བདག་ཅེས་པ་ཕུང་པོ་ལྔ་ལ་བརྟེན་ནས་",
            ""
        ],
        [
            "ཐ་སྙད་ཙམ་གྱིས་བཏགས་པར་ཡོད་པ་ཉིད་དུ་བརྗོད་པར་བྱ་བ་ཡིན་ཏེ",
            "དེ་ལ་དགོངས་ནས་",
            "བཅོམ་ལྡན་འདས་ཀྱིས་ཀྱང་",
            "འཇིག་རྟེན་དང་མཐུན་པར་",
            "སོ་སྐྱེ་ནས་སངས་རྒྱས་ཀྱི་བར་ལ་",
            "གང་ཟག་གི་མིང་དུ་བཏགས་པའི་ཐ་སྙད་ཀྱིས་བསྟན་ཏེ་གསུངས་པ་ཡིན་གྱི་",
            "བདག་དང་གང་ཟག་རྫས་སུའམ་",
            "དོན་དམ་པར་རམ་",
            "རང་གི་ངོ་བོ་ཉིད་ཀྱིས་ཡོད་པ་མ་ཡིན་ནོ།།",
            "དེ་ལྟར་བཏགས་པས་ཡོད་པ་དང་",
            "རང་གི་ངོ་བོ་རྫས་སུ་མེད་པར་བསྟན་པས་",
            "ཐ་སྙད་དུ་བཏགས་པ་ཙམ་ཡང་མི་རུང་བ་དང་",
            "བདག་ངོ་བོས་ཡོད་པར་གྱུར་པའི་ཕྱོགས་གཉིས་ཀྱི་ཉེས་པ་མེད་པ་ཡིན་ནོ།།",
            "བདག་རྫས་སུ་མེད་པར་ཅིས་མངོན་ཞེ་།"
        ],
        [
            "བདག་རྫས་ཡོད་ན་མངོན་སུམ་ཚད་མ་དང་",
            "རྗེས་སུ་དཔག་པའི་ཚད་མ་གང་རུང་གིས་དམིགས་དགོས་།",
            "དེ་ཚད་མས་མི་དམིགས་པའི་ཕྱིར་རྫས་སུ་མེད་པར་གྲུབ་བོ། །",
            "ཇི་ལྟར་ན་བདག་གི་མིག་ལ་སོགས་པའི་དབང་པོ་དྲུག་དང་",
            "མིག་ཤེས་ལ་སོགས་པ་རྣམ་པར་ཤེས་པ་གང་གིས་ཀྱང་",
            "མངོན་སུམ་དུ་མི་དམིགས་པ་མི་སྲིད་དོ།།",
            "གཞན་དག་ན་རེ། ",
            "བདག་ནི་མིག་དང་མི་ཤེས་ལ་སོགས་པའི་དབང་པོ་ལྔ་དང་",
            "རྣམ་ཤེས་ལྔས་མ་དམིགས་ཀྱང་དེ་ཙམ་གྱིས་མེད་པར་མི་འགྲུབ་།",
            "དབང་ཤེས་ལྔས་མ་དམིགས་པའི་སེམས་སེམས་བྱུང་རྣམས་",
            "ཡིད་ཀྱི་ཤེས་པས་དམིགས་པས་ཡོད་པར་འདོད་པ་བཞིན་དུ་",
            "བདག་ཡོད་པར་འདོད་པ་རྣམས་ཀྱིས་ཡིད་ཀྱིས་དམིགས་པའི་ཕྱིར། ",
            "བདག་ཡོད་དེ",
            "བཅོམ་ལྡན་འདས་ཀྱིས་ཀྱང་ཚེ་འདི་ཉིད་ལ་བདག་ཏུ་",
            "དམིགས་ཤིང་འདོགས་སོ་ཞེས་བདག་དམིགས་པར་གསུངས་པའི་ཕྱིར་རོ་",
            "ཞེས་སྨྲ་བ་ལ་བརྗོད་པ། ",
            "བདག་ཡོད་པར་འདོད་པ་རྣམས་ཀྱིས་",
            "བདག་ཏུ་དམིགས་པ་ནི་ཕྱིན་ཅི་ལོག་ཡིན་ཏེ",
            "མེད་པ་ལ་ཡོད་པར་དམིགས་པ་ཐག་པ་ལ་སྦྲུལ་དུ་དམིགས་པ་ལྟར་",
            "འཁྲུལ་བ་ཡིན་གྱི་ཡོད་པར་ཡིད་ཤེས་ཀྱིས་མངོན་སུམ་མཐོང་ནས་",
            "དམིགས་པ་མ་ཡིན་།",
            ""
        ],
        [
            "བཅོམ་ལྡན་འདས་ཀྱིས་བདག་རྫས་སུ་",
            "ཡོད་པ་ལ་ཤེས་པ་ཚད་མས་དམིགས་",
            "ཞེས་གསུངས་པ་མ་ཡིན་གྱི་",
            "བདག་མེད་བཞིན་བདག་ཏུ་ལྟ་ཞིང་",
            "ཡིད་ཀྱིས་དམིགས་ནས་",
            "ཚིག་ཏུ་ཡང་བདག་ཅེས་མིང་འདོགས་སོ་",
            "ཞེས་གསུངས་པ་ཡིན་ནོ།།",
            "བདག་ཡོད་པར་སྨྲ་བ་རྣམས་ཀྱིས་སྨྲས་པ། ",
            "བདག་ཡེ་ནས་མེད་པ་ཞིག་ལ་བློས་ཀྱང་",
            "དམིགས་པར་མི་རིགས་།",
            "སེམས་ཅན་ཐམས་ཅད་ཀྱི་བློས་བདག་ཏུ་དམིགས་པའི་ཕྱིར་",
            "བདག་ཏུ་དམིགས་པའི་ཕྱིན་ཅི་ལོག་ཡིན་པར་ཇི་ལྟར་མངོན་ཞེ་།",
            "བདག་ཏུ་དམིགས་པ་ཕྱིན་ཅི་ལོག་མ་ཡིན་ན་",
            "ཉེས་པ་མེད་པ་ཡིན་མོད་ཀྱང༌། ",
            "བདག་ལྟ་འདི་ནི་ཉེས་པའི་རང་བཞིན་ཅན་ཀུན་ནས་",
            "ཉོན་མོངས་པའི་ངོ་བོ་ཡིན་པ་དང་",
            "ཉོན་མོངས་པ་གཞན་ཐམས་ཅད་ཀྱི་རྒྱུ་ཡིན་པའི་ཕྱིར་",
            "ཕྱིན་ཅི་ལོག་ཡིན་པར་མངོན་ནོ།།",
            ""
        ],
        [
            "དེ་ཡང་བདག་ཏུ་དམིགས་པ་འདི་ནི་རྩ་ཉོན་དྲུག་ལས་ལྟ་བའི་བྱེ་བྲག་འཇིག་ཚོགས་ལ་ལྟ་བ་ཡིན་།",
            "དེ་ལས་ཆགས་སོགས་ཉོན་མོངས་པ་ཀུན་རྒྱས་ཤིང་",
            "དེའི་དབང་གིས་སྡུག་བསྔལ་སྣ་ཚོགས་པའི་རང་བཞིན་ཅན་",
            "འཁོར་བ་འགྲུབ་པའི་ཕྱིར་འདི་ལ་ཉེས་པ་ཡོད་པས་ཕྱིན་ཅི་ལོག་ཏུ་དམིགས་པ་ཡིན་ནོ།།",
            "གཞན་དག་ན་རེ། ",
            "བདག་ཏུ་ལྟ་བ་འདི་ཀུན་ནས་ཉོན་མོངས་པའི་མཚན་ཉིད་ཅན་ཡིན་ཡང་ཕྱིན་ཅི་ལོག་མ་ཡིན་ནོ་ཟེར་།",
            "ཕྱིན་ཅི་ལོག་མ་ཡིན་ན་ཀུན་ནས་ཉོན་མོངས་པར་འགྱུར་བར་མི་རིགས་།",
            "གང་ཀུན་ནས་ཉོན་མོངས་པ་ཡིན་པ་དེ་ཕྱིན་ཅི་ལོག་ཡིན་།",
            "དཔེར་ན་རྟག་པར་དང་གཙང་བར་འཛིན་པ་ལྟ་བུའོ།།",
            ""
        ],
        [
            "གང་ཀུན་ཉོན་མེད་པ་",
            "དེ་དང་དེ་ལ་ཕྱིན་ཅི་ལོག་མེད་དེ་",
            "དཔེར་ན་མི་རྟག་པ་དང་མི་གཙང་བར་འཛིན་པ་ལྟ་བུའོ།།",
            "དེས་ན་ཕྱིན་ཅི་ལོག་གཙང་བདེ་རྟག་བདག་ཏུ་རྟོག་པ་",
            "མི་གཙང་སྡུག་བསྔལ་མི་རྟག་བདག་མེད་དུ་རྟོགས་པའི་ལམ་གྱིས་བསལ་བས་",
            "སྐྱོན་རྣམ་པར་དག་པ་རྣམ་བྱང་འཐོབ་།",
            "རབ་རིབ་ཀྱི་སྐྱོན་གྱིས་མཐོང་བ་",
            "ཕྱིན་ཅི་ལོག་ཏུ་སྣང་བ་ཟད་པའི་མིག་སྐྱོན་མེད་པ་བཞིན་ནོ།།",
            "ཡང་བདག་ཏུ་སྨྲ་བ་རྣམས་ན་རེ། ",
            "གང་ཟག་བཏགས་ཡོད་དུ་སྨྲ་བ་ཁྱེད་ཀྱིས་ཀྱང་",
            "གཞི་མེད་པ་ལ་བཏགས་པར་མི་རིགས་པས་",
            "གང་ཟག་དེ་ཅི་ལ་བརྟེན་ནས་འདོགས་པ་ཡིན་ཞེ་ན། ",
            "གང་ཟག་ཏུ་འདོགས་པ་འདི་ནི་གང་ཟག་རྫས་སུ་ཡོད་པ་ལས་",
            "དེ་ལྟར་གང་ཟག་ཅེས་འདོགས་པ་མིན་གྱི་",
            "ཉེ་བར་ལེན་པའི་ཕུང་པོ་ལྔ་ལ་",
            "གང་ཟག་ཅེས་འདོགས་པ་ཙམ་དུ་ཟད་དེ",
            "མདོ་ལས་ཀྱང༌། དགེ་སྦྱོང་ངམ་བྲམ་ཟེ་གང་སུ་ཡང་རུང་ལ་བདག་གམ་བདག་གི་",
            "ཞེས་འདོགས་པ་དེ་དག་ནི་",
            "ཉེ་བར་ལེན་པའི་ཕུང་པོ་ལྔ་ཉིད་ལ་",
            "ངའམ་བདག་གི་ཞེས་འདོགས་པར་ཟད་དོ་ཞེས་གསུངས་སོ།།",
            ""
        ],
        [
            "བཏགས་པའི་གང་ཟག་དེ་དང་",
            "གདགས་གཞི་ཕུང་པོ་ལྔ་གཅིག་ཡིན་ནམ་",
            "ཐ་དད་གང་དུ་སྨྲ་ཞེས་འདྲི་བ་།",
            "ལན་དུ། ",
            "ཉེས་པ་གཉིས་ཕྱིར་སོགས་ཚིགས་བཅད་གཅིག་གསུངས་།",
            "གང་ཟག་རྫས་སུ་ཡོད་པར་འདོད་པའི་",
            "ལུགས་ལྟར་ན་གང་ཟག་དང་ཕུང་པོ་",
            "གཅིག་ཐ་དད་གང་རུང་དུ་འདོད་དགོས་།",
            "རྫས་སུ་ཡོད་པའི་དངོས་པོ་དེ་རྫས་གཞན་ལས་ཐ་དད་དང༌། ",
            "རྫས་རང་ཉིད་ལས་གཞན་མིན་པར་འགྱུར་།",
            "བུམ་པ་སྣམ་བུའི་རྫས་ལས་ཐ་དད་དང་",
            "བུམ་པའི་རྫས་ཉིད་དང་གཅིག་པ་བཞིན་ནོ།།",
            "བཏགས་པའི་གང་ཟག་ལ་ཕུང་པོ་ལས་",
            "གཞན་པའི་རྫས་མེད་པ་དང༌། ",
            "གདགས་གཞི་དང་བཏགས་པ་ཙམ་གྱི་སྒོ་ནས་",
            "ཐ་དད་པས་གཅིག་ཀྱང་མ་ཡིན་པའི་ཕྱིར་རོ། །",
            "འཆད་འགྱུར་ལྟར་ཉེས་པ་གཉིས་ཀྱི་",
            "ཕྱིར་ན་ཕུང་པོ་དེ་ལས་བདག་འདི་ནི་གཅིག་དང་",
            "གཞན་དུ་བརྗོད་པར་བྱ་བ་མིན་ཏེ",
            ""
        ],
        [
            "གང་ཟག་གམ་བདག་དང་ཕུང་པོ་གཅིག་མ་ཡིན་ལ་ཐ་དད་དམ་གཞན་ཡང་མིན་ནོ།།",
            "ཉེས་པ་གཉིས་ནི། ",
            "ཕུང་པོ་དང་བདག་གཅིག་ཡིན་ན་",
            "ཕུང་པོ་ལྔ་པོ་བདག་ཏུ་ཐལ་བ་དང༌། ",
            "བདག་ཕུང་གཞན་ཡིན་ན་",
            "བདག་དེ་ཕུང་པོ་ལས་གཞན་ཉིད་དུ་རྫས་ཡོད་ཉིད་དུ་ཐལ་བར་འགྱུར་བའི་ཕྱིར་རོ། །",
            "དེ་ལྟར་གྱུར་ན་ཉེས་པ་ཅི་ཡོད་ཅེ་ན",
            "ཕུང་པོ་བདག་ཡིན་ན་",
            ""
        ],
        [
            "ཕུང་པོ་བཞིན་དུ་བདག་དུ་མ་དང་མི་རྟག་པར་འགྱུར་བའམ་ཡང་ན་",
            "བདག་བཞིན་དུ་ཕུང་པོ་ལྔ་ཡང་གཅིག་དང་རྟག་པར་འགྱུར་རོ། །",
            "ཕུང་པོ་དང་ཐ་དད་ཡིན་ན་",
            "ཕུང་པོ་ལས་གཞན་དུ་དམིགས་པར་ཐལ་བ་དང༌། ",
            "ཕུང་པོ་ལྔས་ལས་བསགས་པ་དང་འབྲས་བུ་བདེ་སྡུག་མྱོང་བ་",
            "བདག་ལ་འབྲེལ་བ་མེད་པར་འགྱུར་རོ། །",
            " བདག་སྨྲ་བའི་བྱེ་བྲག་གནས་མ་བུའི་སྡེ་བ་རྣམས་སངས་རྒྱས་ལ་",
            "སྟོན་པར་འཛིན་ཡང་སྟོན་པའི་བཀའ་བདག་མེད་པ་ལས་འདས་ཏེ་",
            "བདག་རྫས་སུ་ཡོད་པར་འདོད་པ་ལ་བརྒལ་བ། ",
            "གལ་ཏེ་བདག་རྫས་སུ་ཡོད་ལ་",
            "ཕུང་པོ་ལྔ་ལས་གཅིག་ཐ་དད་དང་རྟག་མི་རྟག་ཏུ་",
            "བརྗོད་དུ་རུང་བ་མིན་པའི་ཞེ་འདོད་འདི་ལྟར་བཞག་པའི་",
            "རྒྱུ་མཚན་ནམ་དགོས་པ་ཡང་ནི་བརྗོད་དགོས་ཏེ",
            "དགོས་པའམ་རྒྱུ་མཚན་མེད་པར་བརྗོད་དུ་མེད་དོ་",
            "ཞེས་པའི་ཚིག་ཙམ་གྱིས་རང་གི་གྲུབ་མཐའ་འགྲུབ་པར་",
            "མི་ནུས་སོ་ཞེས་བརྒལ་བ་།",
            "དེ་དག་ན་རེ། བདག་དང་ཕུང་པོ་གཅིག་མིན་ཏེ་",
            ""
        ],
        [
            "ཕུང་པོ་སྔ་མ་འགགས་ཀྱང་བདག་ནི་",
            "ད་དུང་འཁོར་བར་གནས་པར་འདོད་དགོས་པའི་ཕྱིར་རོ། །",
            "བདག་ཕུང་ཐ་དད་ཀྱང་མ་ཡིན་ཏེ་",
            "ཕུང་པོ་ལས་གཞན་པའི་ལས་བསགས་པ་པོ་དང་",
            "རྣམ་སྨིན་མྱོང་བ་པོ་མ་དམིགས་པའི་ཕྱིར་རོ། །",
            "རྟག་པ་ཡང་མ་ཡིན་ཏེ་",
            "སྐྱེ་བ་གཞན་དང་གཞན་གྱི་གནས་སྐབས་སུ་འགྱུར་བའི་ཕྱིར་རོ། །",
            "བདག་མི་རྟག་པ་ཡང་མ་ཡིན་ཏེ་",
            "ཐོག་མ་མེད་པའི་དུས་ནས་མཐའ་མའི་བར་དུ་",
            "བདག་གཅིག་ཡིན་གྱི་བདག་དུ་མ་སྐྱེ་ཞིང་འགགས་པ་མེད་པའི་ཕྱིར་རོ། །",
            "དེས་ན་ལས་འབྲས་ཀྱི་རྟེན་དུ་རྫས་ཡོད་ཀྱི་བདག་ཕུང་པོ་ལས་གཅིག་ཐ་དད་སོགས་སུ་",
            "བརྗོད་དུ་མེད་པར་འདོད་དགོས་སོ།།",
            "དཔེར་ན་མེ་དང་བུད་ཤིང་གཅིག་མ་ཡིན་།",
            "བུད་ཤིང་ཙམ་གྱིས་བསྲེག་པའི་བྱ་བ་མི་བྱེད་ལ་",
            ""
        ],
        [
            "མེས་བུད་ཤིང་གི་བྱ་བ་མི་བྱེད་པའི་ཕྱིར་དང༌། ",
            "ཐ་དད་ཀྱང་མ་ཡིན་ཏེ་",
            "བུད་ཤིང་ཉིད་མེར་གྱུར་པ་ལས་",
            "གཞན་དུ་མེ་ཐ་དད་པར་མ་དམིགས་པ་བཞིན་ནོ་ཞེ་།",
            "ཁྱོད་ཀྱིས་བདག་དང་ཕུང་པོ་གཉིས་ཀ་རྫས་ཡོད་དུ་ཁས་བླངས་ནས་",
            "དེ་གཉིས་གཅིག་དང་ཐ་དད་གཞན་དུ་བརྗོད་པར་རུང་བ་མིན་ཞེས་པ་",
            "དེ་ནི་རང་གི་ཞེ་འདོད་འགྲུབ་པའི་དགོས་པའམ་རྒྱུ་མཚན་ཅུང་ཟད་མེད་པར་ཚིག་ཙམ་དུ་བབ་ཅོལ་དུ་མེད་པར་ཟད་པས་མི་རིགས་སོ།།",
            "ཇི་ལྟར་མི་རིགས་།",
            "ཀ་བ་དང་བུམ་པ་གཉིས་ཀ་སོ་སོའི་རྫས་ཡོད་དུ་ཁས་བླངས་ནས་",
            ""
        ],
        [
            "ཀ་བུམ་གཅིག་མ་ཡིན་ཞེས་བརྗོད་ན་",
            "ཐ་དད་ཡིན་པར་ཚིག་དེ་ཉིད་ཀྱིས་གྲུབ་པས་",
            "སླར་ཀ་བུམ་ཐ་དད་ཀྱང་མ་ཡིན་ཞེས་རྣམ་པ་ཀུན་ཏུ་སྨྲ་མི་རུང་བ་ལྟར། ",
            "བདག་དང་ཕུང་པོ་གཉིས་ཀ་རྫས་སུ་ཡོད་པར་",
            "ཁས་བླངས་པ་ཕན་ཆད་བདག་ཕུང་གཅིག་མ་ཡིན་པར་",
            "ཁས་བླངས་པར་རིགས་ཀྱི་ཐ་དད་དམ་གཞན་མ་ཡིན་པར་བརྗོད་པ་ལ་",
            "དགོས་པ་མེད་པར་མ་ཟད་རང་གི་ཁས་ལེན་ཤིན་ཏུ་འགལ་བར་འགྱུར་ཏེ་",
            "ཀ་བུམ་ཐ་དད་མ་ཡིན་པར་སྨྲ་བ་བཞིན་ནོ།།",
            "གལ་ཏེ་ཐ་དད་དུ་ཁས་བླངས་ན་",
            "ཕུང་པོ་ལས་གཞན་པའི་ལས་བྱེད་པ་པོ་དང་",
            "རྣམ་སྨིན་མྱོང་བ་པོའི་བདག་མ་དམིགས་པའི་གནོད་པ་དེར་དོགས་ནས་",
            "གཞན་ཀྱང་མིན་པར་ཁས་ལེན་ནོ་སྙམ་ན",
            "བདག་དང་ཕུང་པོའི་རྫས་གཉིས་ཀ་གཞན་མིན་པར་གཅིག་ཏུ་",
            "ཁས་བླངས་པའི་སྐྱོན་གོང་བརྗོད་ལས་མི་འདའོ།།",
            ""
        ],
        [
            "གནོད་པ་དེར་དོགས་ནས་གཅིག་པར་ཡང་ཁས་མི་ལེན་ནོ་ཞེ་།",
            "ཐ་དད་པར་ཁས་བླངས་པས་རང་གིས་",
            "གཅིག་པར་ཁས་བླངས་པ་དེ་མ་ཐག་ཏུ་ཞིག་པས་",
            "ཁས་ལེན་དངོས་འགལ་སྨྲས་པ་ལ་དགོས་པ་མེད་པར་",
            "མ་ཟད་ཉེས་པ་ཤིན་ཏུ་ཆེ་བས་བདག་རྫས་ཡོད་དུ་འདོད་དགོས་ན་",
            "གཅིག་ཐ་དད་གང་རུང་དུ་འདོད་རིགས་ཀྱི། ",
            "གཅིག་དང་ཐ་དད་གང་ཡང་མིན་པའི་རྫས་ནི་",
            "འཇིག་རྟེན་ན་མི་སྲིད་ཅིང་ལུང་ལས་ཀྱང་",
            "མ་གསུངས་པ་ལ་རིགས་པས་ཀྱང་མི་འགྲུབ་བོ། །",
            "དེས་ན་བདག་ཕུང་གཅིག་ཐ་དད་དུ་ཁས་བླངས་ན་",
            "སྐྱོན་གང་རུང་ཞིག་འབབ་པ་དེ་ནི་",
            "བདག་རྫས་སུ་མེད་པར་བཏགས་པ་ཙམ་ཡིན་པའི་",
            "དབང་གིས་ཡིན་ཏེ་",
            "གོང་དུ་གསུངས་པ་བཞིན་ནོ།།",
            "དེས་ན་བདག་བཏགས་པ་ཙམ་དུ་འདོད་པས་",
            "གཅིག་དང་གཞན་དུ་བརྗོད་མི་རུང་བ་ཡིན་པར་",
            "ཁོང་དུ་མ་ཆུད་པར་བདག་རྫས་སུ་འདོད་བཞིན་གཅིག་དང་",
            "གཞན་དུ་བརྗོད་དུ་མི་རུང་བ་དང༌། ",
            "རྟག་པ་དང་མི་རྟག་པར་བརྗོད་དུ་",
            "མི་རུང་ཞེས་སྨྲས་པ་ནི་དངོས་འགལ་གྱི་ཚིག་ཙམ་ལས་",
            "ལས་འབྲས་ཀྱི་རྟེན་དུ་རུང་བའི་དགོས་པ་ཅུང་ཟད་མི་འགྲུབ་བོ། །",
            "མེ་དང་བུད་ཤིང་གཅིག་དང་",
            "གཞན་མིན་པ་ཞེས་དཔེར་བྱེད་པ་ནི་མི་འཐད་དེ",
            ""
        ],
        [
            "མེ་དང་བུད་ཤིང་མཚན་ཉིད་ཀྱི་སྒོ་ནས་ཐ་དད་ཡིན་ཏེ་",
            "མེ་སྲེག་ཅིང་ཚ་བའི་མཚན་ཉིད་ཅན་དང༌། ",
            "བུད་ཤིང་ནི་ཚ་ཞིང་",
            "སྲེག་པར་བྱེད་པ་མ་ཡིན་ལ་",
            "སྲ་བ་དང་སྤྱད་ཆ་སྣ་ཚོགས་སུ་རུང་བའི་མཚན་ཉིད་ཡིན་པས་",
            "མཚན་ཉིད་ཐ་དད་པ་དང་འཇིག་རྟེན་ན་ཡང་དེ་གཉིས་ཐ་དད་དུ་མཐོང་བའི་ཕྱིར་།",
            "མེ་མེད་པར་བུད་ཤིང་རྐྱང་པ་དང་",
            "བུད་ཤིང་མེད་པ་ཡང་མེ་ལྕེ་རླུང་གིས་རྒྱང་རིང་པོར་བཅད་པ་དང༌། ",
            "ལྕགས་དང་རྡོ་བ་གཙུབ་པ་སོགས་ལས་ཀྱང་མི་སྣང་བའི་ཕྱིར་རོ། །",
            "གཙུག་ལག་གི་བསྟན་བཅོས་ཀྱི་སྒོ་ནས་ཀྱང༌། ",
            "མེ་ནི་འབྱུང་བ་བཞིའི་ཡ་གྱལ་དང༌། ",
            "བུད་ཤིང་ནི་འབྱུང་བ་ལས་གྱུར་བ་།",
            "ཆུས་སྡུད་ཅིང་སས་སྲ་བ་དང༌། ",
            "རླུང་གིས་གཡོ་བའི་ཁམས་ལས་གཙོ་ཆེར་གྲུབ་པའོ།།",
            ""
        ],
        [
            "དེ་ལྟར་བུད་ཤིང་མེ་བཞིན་གཅིག་པ་དང་གཞན་གཉིས་སུ་ནི་",
            "བརྗོད་པར་བྱ་བ་མིན་ཞེས་པ་དེ་མི་རུང་སྟེ་དེ་གཉིས་དངོས་པོའི་",
            "རྫས་ཐ་དད་པ་གཉིས་ཡིན་པའི་ཕྱིར་རོ། །",
            "དེ་ནི་ཕྱི་རོལ་མུ་སྟེགས་པ་དག་གིས་ཞེ་འདོད་ཀྱི་བདག་བཀག་པ་ནི། ",
            "མུ་སྟེགས་པ་རྣམས་ན་རེ། ",
            "བདག་ཡོད་དེ་",
            "གཟུགས་ལ་ལྟ་བ་པོ་དང༌། ",
            "དེ་བཞིན་སྒྲ་ཉན་པ་དང༌། ",
            "དྲི་སྣོམ་པ་དང༌། ",
            "རོ་མྱོང་བ་དང༌། ",
            "རེག་བྱ་ཚོར་བ་དང༌། ",
            "ཆོས་རྣམ་པར་རིག་པ་པོ་དེ་བདག་ཡིན་ལ",
            "ལས་དགེ་སྡིག་བྱེད་པ་པོ་དང༌། ",
            "རྣམ་སྨིན་ནམ་ཡུལ་ལོངས་སྤྱོད་པའི་ཟ་བ་པོ་དང༌། ",
            "སེམས་ཅན་རྣམས་ཀྱི་འཆིང་བ་སྙིང་སྟོབས་དང་རྡུལ་དང་",
            "མུན་པ་གསུམ་ལས་གྲོལ་བ་པོའི་བདག་ཅི་སྟེ་མེད་ཅེ་ན",
            "དེ་ནི་དེ་ལྟར་མ་ཡིན་།",
            "བདག་མེད་ཀྱང་ལྟ་བ་པོ་ནས་གྲོལ་བ་པོའི་བར་དུ་ཡོད་རུང་གི ",
            "བདག་གིས་ལྟ་བ་སོགས་ཀྱི་བྱ་བ་ཅི་ཡང་མི་བྱེད་དོ།།",
            "ཇི་ལྟར་མི་བྱེད་ཅེ་།",
            ""
        ],
        [
            "དབང་པོ་དང་ཡུལ་གྱི་གྲོགས་སུ་བདག་དེ་མེད་ན་",
            "ལྟ་བ་སོགས་མི་འབྱུང་བའི་རྐྱེན་དུ་གྱུར་པ་ཞིག་ཡིན་པའམ། ",
            "བདག་གི་མཐུས་དབང་པོ་སོགས་རྐྱེན་རྣམས་བསྐུལ་ནས་",
            "གཟོད་ལྟ་བ་སོགས་བྱེད་པའི་བདག་པོའམ་རྗེ་བོ་ལྟ་བུ་གང་།",
            "དང་པོ་ལྟར་མ་ཡིན་།",
            "མིག་སོགས་དབང་པོ་དང་གཟུགས་སོགས་ཡུལ་གྱི་རྐྱེན་གཉིས་ཡོད་ན་",
            "དེ་ལ་བརྟེན་ནས་",
            ""
        ],
        [
            "མིག་ཤེས་སོགས་རྣམ་ཤེས་དྲུག་པོ་སྐྱེ་བའི་ཕྱིར། ",
            "དེ་ལ་རྐྱེན་གཞན་མི་དགོས་ལ་",
            "དེ་གཉིས་མ་ཡིན་པའི་རྐྱེན་གཞན་གྱིས་བསྐྱེད་པར་མ་དམིགས་པའི་ཕྱིར། ",
            "བདག་ནི་རྣམ་ཤེས་དེ་སྐྱེ་བའི་རྐྱེན་མ་ཡིན་ཏེ",
            "དེ་གཉིས་ཁོ་ནས་ཡིད་བྱེད་མ་ཉམས་པའི་ཤེས་པ་སྐྱེད་ནུས་པ་ལ་",
            "རྒྱུ་གཞན་བདག་མི་དགོས་པས་དེ་འདྲའི་རྒྱུ་དོན་མེད་པའི་ཕྱིར། ",
            "དཔེར་ན་བུད་ཤིང་གིས་མེ་བསྐྱེད་པ་ལ་ཆུ་མི་དགོས་པ་བཞིན་ནོ།།",
            "དེ་ཕྱིར་གཟུགས་ལ་ལྟ་བ་པོ་ནི་མིག་གི་རྣམ་ཤེས་ཡིན་པ་སོགས་",
            "གྲོལ་བ་པོའི་བར་དུ་རྣམ་ཤེས་རྣམས་ལ་ལྟ་བ་པོ་སོགས་སུ་བརྗོད་པའི་ཕྱིར། ",
            "བདག་ནི་ལྟ་བ་པོ་ནས་གྲོལ་བ་པོའི་བར་དུ་མི་འགྱུར་ཏེ",
            "རྣམ་ཤེས་ཉིད་མ་ཡིན་པའི་བདག་ལྟ་བ་པོ་སོགས་དང་",
            "གྲོལ་བ་པོ་མ་དམིགས་པའི་ཕྱིར་རོ། །",
            "གཉིས་པ་གལ་ཏེ་ཡུལ་དབང་ཤེས་གསུམ་ཚོགས་ནས་",
            "ལྟ་བ་ལ་སོགས་པ་དེ་ཡང་བདག་གི་མཐུས་ཡིན་གྱི་བདག་མེད་ན་",
            "དེ་ལྟར་མི་འགྱུར་རོ་ཞེ་།",
            ""
        ],
        [
            "བདག་དེ་དེ་ལྟར་འདོད་དགུར་དབང་བྱེད་པའི་",
            "མཐུ་དང་ལྡན་པ་རང་དབང་ཅན་དུ་གྱུར་པའི་",
            "བདག་པོ་ཉིད་ཅིག་ཡིན་ན་ནི། ",
            "བདེ་བ་རྙེད་པ་དེ་མི་རྟག་པ་ཉིད་དུ་མི་འགྱུར་བར་",
            "རྟག་ཏུ་བདེ་བར་བྱེད་རིགས་ནའང་དེ་ལྟར་མ་ཡིན་པ་དང༌། ",
            "མི་འདོད་པ་སྡུག་བསྔལ་ནམ་ཡང་འབྱུང་བར་མི་བྱེད་པར་རིགས་ན་ཡང༌། ",
            "བདེ་བ་མི་ཉམས་པ་དང་སྡུག་བསྔལ་མི་འབྱུང་བའི་",
            "སེམས་ཅན་སུ་ཡང་མེད་པས་",
            "བདག་རང་དབང་ཅན་མ་ཡིན་པར་ཤེས་པར་བྱའོ།།",
            "དབང་པོ་དང་ཡུལ་འཕྲད་པ་ཡང་ལས་ཀྱི་",
            "དབང་གིས་འདོད་མི་འདོད་སྣ་ཚོགས་སུ་འབྱུང་ཞིང་",
            "རྐྱེན་ཚོགས་པའི་དབང་གིས་བདེ་སྡུག་སྣ་ཚོགས་སྐྱེ་བ་ཡིན་གྱི་",
            "བདག་གི་འདོད་པའམ་",
            "བྱིན་གྱིས་བརླབས་པས་ནི་ཅི་ཡང་མ་ཡིན་པས། ",
            "བདག་ནི་ལྟ་བ་པོ་ནས་གྲོལ་བ་པོའི་",
            "བར་དུ་མི་འགྱུར་བ་ཁོང་དུ་ཆུད་པར་བྱའོ།།",
            "བདག་ཡོད་པར་སྨྲ་བ་ལ་སྐྱོན་གཞན་ཡང་ཡོད་།",
            "བདག་རྫས་སུ་ཡོད་ན་བདག་དེའི་ལས་དང་",
            "དེའི་མཚན་ཉིད་ཀྱང་འདི་དང་",
            "འདི་ལྟ་བུ་ཞེས་བསྒྲུབ་དགོས་།",
            ""
        ],
        [
            "དཔེར་ན་མིག་གི་དབང་པོ་དང་མིག་ཤེས་ཀྱི་ལས་ནི་གཟུགས་ལ་ལྟ་བའི་བྱ་བ་བྱེད་པའོ།།",
            "མིག་དབང་གི་གཟུགས་དྭངས་པ་མིག་ཤེས་ནི་",
            "སྔོན་པོ་སོགས་ཤེས་པ་ཞེས་བརྗོད་པ་བཞིན་དུ་བདག་དེའི་ལས་དང་",
            "མཚན་ཉིད་འདི་ཞེས་བརྗོད་དགོས་།",
            "བདག་དེ་ནི་རྫས་སུ་མེད་པས་མོ་གཤམ་གྱི་བུ་དང་",
            "རི་བོང་གི་རྭ་བཞིན་ཚད་མས་དམིགས་མི་སྲིད་པ་ཡིན་པས་",
            "དེའི་ལས་དང་མཚན་ཉིད་ཡང་དག་པར་བརྗོད་མི་ནུས་ལ",
            "ཕུང་པོའི་ལས་དང་མཚན་ཉིད་དེ་ཆོས་སུ་བརྗོད་པ་ནི་",
            "ཕྱིན་ཅི་ལོག་གི་གྲུབ་མཐའ་ངན་པ་རིགས་པའི་གནོད་པ་བརྒྱ་ཕྲག་གི་བསྣུན་ཡུལ་དུ་གྱུར་པའི་ཕྱིར་",
            "རང་ཉིད་ངལ་བ་ལྷུར་ལེན་པའི་ཉེས་པ་ཡོད་པས་སོ།།",
            "སྐྱོན་གཞན་ཡང༌། ",
            "གལ་ཏེ་གང་ཟག་གི་བདག་ཡོད་ན་སངས་རྒྱས་ཀྱིས་དེ་གཟིགས་དགོས་ཏེ་སངས་རྒྱས་ནི་",
            "ཤེས་བྱ་ཐམས་ཅད་ཐུགས་སུ་ཆུད་པ་ཡིན་པས་སོ།།",
            "སངས་རྒྱས་ཀྱིས་གང་ཟག་གི་བདག་གཟིགས་ཏེ་",
            "སོ་སོའི་སྐྱེ་བོའི་གང་ཟག་དང་འཕགས་པའི་གང་ཟག་ཅེས་གསུངས་པའི་ཕྱིར་རོ་སྙམ་།",
            ""
        ],
        [
            "དེའི་དོན་གོང་དུ་བཤད་ཟིན་།",
            "དེ་གང་ཟག་གི་བདག་རྫས་སུ་ཡོད་པར་གཟིགས་པའི་དོན་ཡིན་པར་སྨྲ་ན་",
            "རྫོགས་པའི་བྱང་ཆུབ་གསུམ་ལ་གནོད་པར་འགྱུར་རོ། །",
            "རྫོགས་པའི་བྱང་ཆུབ་གསུམ་ནི་",
            "ཟབ་མོ་མངོན་པར་རྫོགས་པར་བྱང་ཆུབ་པ་དང༌། ",
            "ཐུན་མོང་མ་ཡིན་པར་མངོན་པར་རྫོགས་པར་བྱང་ཆུབ་པ་དང༌། ",
            "འཇིག་རྟེན་ལས་འདས་པར་མངོན་པར་བྱང་ཆུབ་པ་གསུམ་མོ། །",
            "དེ་ཡང་ཆོས་ལ་བདག་མེད་པར་ཐུགས་སུ་ཆུད་པ་ནི་དང་པོའོ།།",
            "གང་ཟག་ལ་བདག་མེད་པར་ཐུགས་སུ་ཆུད་པ་གཉིས་པ་སྟེ་",
            "མུ་སྟེགས་ཅན་དང་ཐུན་མོང་མ་ཡིན་པའི་ཕྱིར་རོ། །",
            "དེ་ལྟར་བདག་མེད་གཉིས་ཐུགས་སུ་ཆུད་པ་དེ་ལྟ་བུ་ནི་",
            "འཇིག་རྟེན་པ་རྣམས་ལ་མེད་པས་འཇིག་རྟེན་ལས་འདས་པར་མངོན་པར་བྱང་ཆུབ་པ་ཞེས་བྱའོ།།",
            "ཡང་ན་ཀུན་བཏགས་མེད་པ། ",
            "གཞན་དབང་ཐ་སྙད་དུ་ཡོད་པ། ",
            "ཡོངས་གྲུབ་རང་བཞིན་གྱིས་ཞི་བ་ཐུགས་སུ་ཆུད་པ་གསུམ་ལ་ཟབ་མོ་དང་",
            "ཐུན་མིན་འཇིག་རྟེན་ལས་འདས་པའི་མངོན་པར་",
            "བྱང་ཆུབ་པ་གསུམ་ཞེས་རིམ་པར་སྦྱར་རོ། །",
            "དོན་ལ་བདག་གཉིས་མེད་པ་ནི་འཇིག་རྟེན་ཚུར་རོལ་མཐོང་བའི་",
            "བློས་རྟོགས་མི་ནུས་ཤིང་སངས་རྒྱས་ཀྱི་ཐུགས་སུ་ཆུད་ནས་",
            "གདུལ་བྱ་རྣམས་ལ་བསྟན་པ་ཡིན་ཡང༌། ",
            "སངས་རྒྱས་ཀྱིས་བདག་ཡོད་པར་གཟིགས་ན་",
            ""
        ],
        [
            "འཇིག་རྟེན་པ་རྣམས་ཀྱི་མཐོང་བ་ལས་མ་འཕགས་པས་",
            "ཟབ་མོ་དང་ཐུན་མིན་དང་འཇིག་རྟེན་ལས་འདས་པར་",
            "ཅི་ཡང་མི་འགྱུར་བས་རྫོགས་པའི་བྱང་ཆུབ་གསུམ་ལ་",
            "དེ་ལྟར་གནོད་པ་ཡིན་ནོ།།",
            "བདག་རྫས་ཡོད་དུ་འདོད་པའི་སྐྱོན་གཞན་ཡང༌། ",
            "བདག་རྫས་སུ་ཡོད་ཅིང་",
            "དེས་ལྟ་བ་དང་ཉན་པ་ལ་སོགས་པ་བྱེད་པ་ཡིན་།",
            "བདག་དེས་ལྟ་བར་འདོད་ནས་",
            "མིག་འབྱེད་པ་སོགས་ཀྱི་འབད་པ་མེད་པར་ལྟ་བར་བྱེད་པའམ། ",
            "འབད་དང་བཅས་ནས་",
            "ལྟ་བ་སོགས་གང་ཡིན་ཞེས་དཔྱད་ན",
            "དེ་གཉིས་ཀ་ཡང་མི་འཐད་དེ་",
            "འོག་ནས་འཆད་འགྱུར་གྱི་ཉེས་པ་གསུམ་ཡོད་པའི་ཕྱིར། ",
            "ལྟ་བ་སོགས་ཀྱི་བྱ་བ་ལ་",
            "བདག་དེ་ཡི་བྱེད་པ་འབད་པ་མེད་པར་རང་འབྱུང་བ་མིན་ཞིང༌",
            ""
        ],
        [
            "བྱེད་པ་མིག་ཕྱེ་ནས་ལྟ་བ་དང་",
            "རྣ་བ་གཏད་དེ་ཉན་པ་སོགས་",
            "འབད་པ་བྱེད་པ་དེ་ཡི་རྐྱེན་དུ་གྱུར་པ་ཅན་ཡང་མིན་།",
            "ལྟ་བ་ནི་དབང་པོ་དང་ཡུལ་ལ་བརྟེན་ནས་",
            "རྣམ་པར་ཤེས་པས་བྱེད་པ་ཡིན་གྱི། ",
            "བདག་ལ་ལྟ་བ་དང་ཉན་པ་སོགས་ཀྱི་བྱེད་པ་མེད་པའི་ཕྱིར་རོ་",
            "ཞེས་བསྟན་ནས་དེ་ཡི་དོན་བཤད་པ། ",
            "ལྟ་བ་སོགས་ཀྱི་བྱེད་པ་དེ་",
            "བདག་གིས་མ་བྱས་པར་རང་བྱུང་བ་ཡིན་ན་",
            "བདག་བྱེད་པ་པོ་མིན་པར་འགྱུར་བའི་ཕྱིར་ཏེ་",
            "བདག་གིས་མ་བྱས་པར་རང་བྱུང་བའི་ཕྱིར་རོ། །",
            "ལྟ་བ་སོགས་ཀྱི་བྱེད་པ་རྣམས་ནི་",
            "རེས་འགའ་བ་ཡིན་པས་",
            "མི་རྟག་པའི་ཕྱིར་རྒྱུ་ཡོད་ཀྱི་",
            "རྒྱུ་མེད་པར་རང་བྱུང་ཡིན་པས་མི་འཐད་ལ",
            "རང་བྱུང་རྒྱུ་མེད་ཡིན་ན་"
        ],
        [
            "བྱེད་པ་རྣམས་རྟག་པར་འགྱུར་ན་",
            "ཡང་དེ་ནི་མངོན་སུམ་གྱི་ཚད་མས་བསལ་ལོ། །",
            "གལ་ཏེ་བྱེད་པ་རྣམས་རྒྱུ་མེད་པར་བྱུང་ན་",
            "རྒྱུ་མེད་པར་བྱུང་བའི་འབྲས་བུ་རྣམས་ནི་",
            "རྒྱུ་ལ་མི་ལྟོས་པར་འབྱུང་བའི་ཕྱིར་",
            "བྱེད་པ་ཐམས་ཅད་དུས་ཅིག་ཅར་དུ་འབྱུང་བ་དང་",
            "དུས་ཐམས་ཅད་དུ་རྟག་ཏུ་འཇོག་དགོས་པའི་ཕྱིར། ",
            "ལྟ་བ་ལ་སོགས་པའི་བྱེད་པ་ནི་",
            "འབད་པ་མེད་པར་རང་བྱུང་ཉིད་དུ་མི་རུང་ངོ༌།།",
            "བདག་དེ་ལྟ་བ་དང་ཉན་པ་སོགས་ཀྱི་",
            "རྐྱེན་དུ་གྱུར་པའང་མ་ཡིན་ཏེ་",
            "ཅི་ཕྱིར་ན་བདག་གི་བྱེད་པ་",
            "རྟག་པ་ལྟ་ཉན་སོགས་ཀྱི་རྐྱེན་ཡིན་ནམ། ",
            "བདག་གི་བྱེད་པ་མི་རྟག་པ་ཞིག་",
            "དེ་ནི་རྐྱེན་ཡིན་པའམ། ",
            "བྱེད་པ་རྟག་མི་རྟག་གཉིས་ཀ་མ་ཡིན་པ་ཞིག་རྐྱེན་།",
            "ཕྱོགས་དང་པོ་མི་རུང་།",
            ""
        ],
        [
            "བདག་གི་བྱེད་པ་རྟག་པ་ལྟ་བ་སོགས་ཀྱི་རྐྱེན་ཡིན་ན་",
            "བདག་གི་བྱེད་པ་རྟག་པ་དེ་ནི་དུས་རྟག་ཏུ་སྔ་མ་དེ་ཁོ་ན་བཞིན་དུ་གནས་པ་ཡིན་པས། ",
            "ལྟ་བ་སོགས་ཀྱི་རྐྱེན་རྟག་ཏུ་གནས་པའི་ཕྱིར་",
            "དབང་པོ་དང་ཡུལ་མ་ཚོགས་ཤིང་མིག་གིས་བལྟ་བའི་བྱ་བ་སོགས་",
            "མ་བྱས་པའི་སྔ་རོལ་ན་ཡང་ལྟ་བའི་བྱེད་པ་པོ་ཡོད་དགོས་ན་ཡང༌། ",
            "མ་བལྟས་མ་ཉན་པ་སོགས་ཀྱི་སྔ་རོལ་ན་ལྟ་བ་དང་ཉན་པ་སོགས་ཀྱི་",
            "བྱེད་པ་མེད་པའི་ཕྱིར་བདག་གི་བྱེད་པ་རྟག་པ་དེ་ལྟ་བ་སོགས་ཀྱི་",
            "རྐྱེན་དུ་མི་རུང་ངོ༌།།",
            "གལ་ཏེ་ཕྱོགས་གཉིས་པ་ལྟར་བདག་གི་བྱེད་པ་མི་རྟག་པ་ཞེས་",
            "ལྟ་བ་སོགས་བྱེད་པའི་རྐྱེན་ཡིན་།",
            "བྱེད་པ་དེ་ནི་རྟག་ཏུ་གནས་པ་མ་ཡིན་ཏེ་",
            "སྔ་མ་སྔ་མ་ཞིག་པར་གྱུར་པ་ནི་མི་རྟག་པའི་ཕྱིར་བྱེད་པོ་བདག་ཀྱང་",
            "མི་རྟག་པར་འགྱུར་ཏེ་",
            ""
        ],
        [
            "བྱེད་པ་དང་མི་བྱེད་པའི་གནས་སྐབས་ཐ་དད་དུ་ཡོད་པའི་ཕྱིར་རོ། །",
            "བདག་གི་བྱེད་པ་རྟག་མི་རྟག་གང་ཡང་མིན་པའི་ཕྱོགས་གསུམ་ཕུང་གསུམ་པ་ཡང་རྣམ་པ་ཀུན་ཏུ་མེད་དོ།།",
            "རྟག་མི་རྟག་དངོས་འགལ་ཡིན་པས་ཅིག་ཤོས་མ་ཡིན་ན་",
            "ཅིག་ཤོས་ཡིན་པར་འགྱུར་གྱི་དེ་གཉིས་ཀྱི་བར་ན་ཕུང་གསུམ་མི་སྲིད་པའི་ཕྱིར་རོ། །",
            "འདི་ལ་བདག་རྟག་མི་རྟག་ཅེས་དཔྱད་པ་འདུག་ཀྱང་",
            "བདག་གི་བྱེད་པ་རྟག་མི་རྟག་ཅེས་དཔྱད་ན་བདེ་བར་སྣང་ངོ༌། །",
            " འདི་ཡན་ཆད་ཀྱིས་མངོན་རྗེས་ཀྱི་ཚད་མ་དང་ལྡན་པའི་རིགས་པས་བདག་མེད་པར་བསྒྲུབས་ནས",
            "ལུང་གིས་ཚད་མས་བསྒྲུབ་པ་ནི། ",
            "རང་སྡེ་བདག་ཏུ་སྨྲ་བ་དག་གི་ངོར་གསུངས་པ་སྟེ་",
            "འདི་ལྟར་བཅོམ་ལྡན་འདས་ཀྱིས་ཆོས་རྣམས་ཐམས་ཅད་ནི་བདག་མེད་པར་གསུངས་།",
            "གང་ལས་གསུངས་།",
            ""
        ],
        [
            "ཆོས་ཀྱི་སྡོམ་བཞི་བསྟན་པ་ལས་ཆོས་ཐམས་ཅད་ནི་",
            "བདག་མེད་པའོ་ཞེས་གསུངས་སོ།།",
            "དེ་བཞིན་དུ་ཉན་ཐོས་ཀྱི་མདོ་སྡེ་དོན་དམ་པར་སྟོང་པ་",
            "ཞེས་བྱ་བ་ལས་ཀྱང་དམ་པའི་དོན་དུའམ་དོན་དམ་པར་ནི་",
            "ཆོས་ཐམས་ཅད་སྟོང་པ་ཉིད་དོ་ཞེས་བཀའ་བསྩལ་ཏོ།།",
            "ཡང་ཉན་ཐོས་ཀྱི་ལུང་རིང་པོར་གཅིག་ལས་བརྩམས་པ་སོགས་ཀྱི་",
            "ནང་ནས་ལྔ་ལས་བརྩམ་པའི་ལྔ་ཕྲུལ་བཤད་པའི་སྐབས་སུ། ",
            "བདག་ཏུ་བལྟས་ན་",
            "ཉེས་པ་རྣམ་པ་ལྔ་འབྱུང་ངོ་ཞེས་གསུངས་ཤིང༌། ",
            "དགེ་སྡིག་གི་ལས་ཡོད་ན་",
            "རྣམ་སྨིན་བདེ་སྡུག་མྱོང་བ་ཡོད་ཀྱང་རྟེན་འབྲེལ་བཅུ་གཉིས་ཀྱི་",
            "ཚུལ་གྱིས་འཁོར་བར་སྐྱེ་ཞིང་",
            "འཇུག་པའི་ཆོས་ཀྱི་ཐ་སྙད་མ་གཏོགས་པར་",
            "ཕུང་པོ་འདི་འདོད་ཅིང་ཕུང་པོ་གཞན་ལེན་པའི་གང་ཟག་ནི་",
            "མེད་དོ་ཞེས་བཀའ་བསྩལ་ཏོ།།",
            "དེས་ན་བདག་རྫས་སུ་ཡོད་དོ་ཞེས་དམིགས་པ་ནི་",
            "ཉེས་པར་བཤད་པ་སངས་རྒྱས་ཀྱི་བཀའ་དང་འགལ་བ་ཁོ་ན་ཡིན་ནོ།།",
            ""
        ],
        [
            "ཉེས་པ་ལྔ་ནི་བདག་དང་སྲོག་ཏུ་ལྟ་བ་ཡིན་ཞེས་",
            "གང་ཟག་རྫས་སུ་ཡོད་པར་ཁས་བླངས་ན་",
            "བདག་དང་བདག་གི་མེད་པའི་དོན་ལ་བདག་ལ་སྲོག་ཏུ་ལྟ་བར་འགྱུར་བ་ནི་",
            "ཉེས་པ་དང་པོའོ།།",
            "མུ་སྟེགས་ཅན་རྣམས་དང་བྱེ་བྲག་མེད་པ་ཡིན་ཞེས་པ་",
            "ཇི་ལྟར་མུ་སྟེགས་ཅན་རྣམས་བདག་ཡོད་པར་འདོད་པ་དེ་དང་གང་ཟག་རྫས་སུ་ཡོད་པར་",
            "ལྟ་བ་འདི་ཁྱད་མེད་པ་ནི་ཉེས་པ་གཉིས་པའོ།།",
            "ལམ་ལོག་པར་ཞུགས་པ་ཡིན་ཞེས་བྱ་བ་མྱང་འདས་དང་ཐར་པའི་ལམ་ནི་",
            "མི་རྟག་སྡུག་བསྔལ་སྟོང་པ་བདག་མེད་པར་སྒོམ་པ་ཡིན་།",
            "བདག་དང་གང་ཟག་ཏུ་ལྟ་བ་ནི་ཐར་པའི་ལམ་མ་ཡིན་པ་འཁོར་བ་དང་",
            "ངན་སོང་དུ་སྐྱེ་བའི་ལམ་ལ་ཞུགས་པས་",
            "ལམ་ལོག་པར་ཞུགས་པ་ཡིན་པ་ནི་ཉེས་པ་གསུམ་པའོ།།",
            "སྟོང་པ་ཉིད་ལ་དེའི་སེམས་མི་འཇུག་པ་ཡིན་ཞེས་",
            "བྱ་བ་སྟོང་པ་ཉིད་ནི་བདག་དང་བདག་གི་མེད་པ་ཡིན་།",
            ""
        ],
        [
            "གང་ཟག་རྫས་ཡོད་དུ་ལྟ་བ་",
            "དེ་དག་དེ་དང་རྣམ་པ་མི་མཐུན་པས་",
            "སྟོང་པ་ཉིད་ལ་དེའི་སེམས་མི་འཇུག་སྟེ་",
            "མི་མཉན་མི་སེམས་མི་བསྒོམ་པས་",
            "མི་དད་མི་གནས་མི་མོས་པ་ཞེས་",
            "གསུངས་པ་ཉེས་པ་བཞི་པའོ།།",
            "དེའི་འཕགས་པའི་ཆོས་རྣམས་རྣམ་པར་བྱང་བར་མི་འགྱུར་བ་ཡིན་ཞེས་",
            "བྱ་བ་གང་ཟག་རྫས་ཡོད་དུ་ལྟ་བ་དེའི་འཕགས་པའི་",
            "ཆོས་མཐོང་བ་དང་སྒོམ་པའི་ལམ་ལ་བརྟེན་ནས་",
            "ཉོན་མོངས་རྣམས་སྤངས་ཏེ་",
            "མྱ་ངན་ལས་འདས་པ་མངོན་དུ་",
            "འཐོབ་པ་མི་འབྱུང་བ་ནི་ཉེས་པ་ལྔ་པའོ།།",
            "གང་ཟག་རྫས་ཡོད་དུ་སྨྲ་བ་རྣམས་ན་རེ། ",
            "བཅོམ་ལྡན་འདས་ཀྱིས་མདོ་སྡེ་རྣམས་ལས། ",
            "ཀུན་ཤེས་པའི་གང་ཟག་དང༌། ",
            "ཤེས་པར་བྱེད་པའི་གང་ཟག་དང༌། ",
            "ཁུར་བོར་བའི་གང་ཟག་དང༌། ",
            "དད་པའི་རྗེས་སུ་འབྲང་བའི་གང་ཟག་དང༌། ",
            "ཆོས་ཀྱི་རྗེས་སུ་འབྲང་བའི་གང་ཟག་ལ་སོགས་པ་",
            "གང་ཟག་གི་རྣམ་གྲངས་ཆེས་མང་པོ་ཞིག་གསུངས་ཏེ",
            ""
        ],
        [
            "གལ་ཏེ་གང་ཟག་རྫས་སུ་མེད་ན་དེ་ལྟར་གང་ཟག་མང་པོ་ཅི་སྟེ་།",
            "དེ་ལྟར་གསུངས་པས་ན་གང་ཟག་རྫས་སུ་ཡོད་དོ་ཞེས་ཟེར་།",
            "གང་ཟག་གི་རྣམ་གྲངས་སྣ་ཚོགས་གསུངས་པ་དེ་ནི་",
            "དེ་ལྟ་བུའི་གང་ཟག་རྫས་སུ་ཡོད་པའི་དོན་མ་ཡིན་གྱི། ",
            "ཀུན་ནས་ཉོན་མོངས་པའི་གནས་སྐབས་དང༌། ",
            "རྣམ་པར་བྱང་བའི་གནས་སྐབས་རྣམས་ཐ་དད་དུ་གོ་ཞིང་",
            "རྣམ་པར་འབྱེད་པའམ་གཅོད་པའི་བྱེ་བྲག་དང༌། ",
            "ཀུན་བྱང་གཉིས་ལ་དང་པོ་འཇུག་པ་དང༌། ",
            "དེའི་རྒྱུན་གྱི་བྱེ་བྲག་གི་ཁྱད་པར་དག་བདེ་བླག་ཏུ་ཤེས་པར་བྱ་བའི་ཕྱིར་",
            "དེ་དག་སོ་སོར་གང་ཟག་གི་མིང་ངམ་ཐ་སྙད་དག་གིས་ནི་",
            "ཉེ་བར་བསྟན་པ་ཡིན་གྱི་",
            "དེ་དང་དེའི་གང་ཟག་རྫས་གཞན་དུ་ཡོད་པ་མ་ཡིན་ནོ།།",
            "གང་ཟག་གི་མིང་ཇི་ལྟར་བཏགས་།",
            "ཕུང་པོ་ལྔའི་རྒྱུན་ཀུན་ཉོན་གྱི་ཆོས་དང་ལྡན་པའི་དུས་ན་",
            "ཀུན་ནས་ཉོན་མོངས་པ་དང་བཅས་པའི་གང་ཟག་",
            "ཅེས་པའི་མིང་གིས་དེའི་གནས་སྐབས་སུ་གྱུར་པའི་ཆོས་ཐམས་ཅད་",
            "བདེ་བླག་ཏུ་གོ་ནུས་པ་དེ་ཙམ་ལས་ཀུན་ཉོན་དང་ལྡན་པའི་",
            "ཕུང་པོའི་རྒྱུན་གྱི་ཆོས་དེ་རྣམས་མ་གཏོགས་པར་ཉོན་མོངས་པ་ཅན་གྱི་",
            "གང་ཟག་གཞན་རྫས་སུ་ཡོད་པ་ཉིད་བརྗོད་པ་ནི་མ་ཡིན་ནོ།།",
            ""
        ],
        [
            "དེ་བཞིན་དུ་རྣམ་བྱང་གི་ཆོས་དང་ལྡན་པ་ལ་",
            "རྣམ་བྱང་དང་ལྡན་པའི་གང་ཟག་དང༌། ",
            "ཀུན་ཉོན་གྱི་རྒྱུན་ལ་གནས་པ་དེ་ལ་ཡང་",
            "བྱེ་བྲག་དུ་མ་ཡོད་དེ",
            "ཀུན་ཉོན་ཆུང་ངུ་ལ་གནས་པ་དང་",
            "འབྲིང་ལ་གནས་པ་དང་ཆེན་པོ་ལ་གནས་པའི་",
            "བྱེ་བྲག་གིས་གང་ཟག་འདི་ནི་",
            "འདོད་ཆགས་ཆུང་ངུ་ཞེས་དང༌། ",
            "དེ་བཞིན་འབྲིང་དང༌། ",
            "ཆེན་པོའི་ཐ་སྙད་ཀྱིས་བརྗོད་པ་",
            "དེ་བཞིན་ཞེ་སྡང་སོགས་ཉོན་མོངས་པའི་བྱེ་བྲག་གིས་",
            "དེ་ལྟར་དེ་དང་དེའི་གང་ཟག་ཅེས་བསྟན་པ་དང༌། ",
            "དེ་བཞིན་རྣམ་བྱང་ཆུང་འབྲིང་ཆེ་བ་ལ་གནས་པའི་དབང་གིས་",
            "ལམ་ཆུང་ངུ་ཐོབ་པའི་གང་ཟག་ཅེས་སོགས་དང༌། ",
            "དགེ་བའམ་མི་དགེ་བ་གང་རུང་",
            "མཐའ་གཅིག་ཏུ་སྤྱོད་པ་ལ་",
            "དེ་དང་དེའི་ཕྱོགས་སུ་ཆད་པའི་གང་ཟག་ཅེས་དང༌། ",
            "དེ་བཞིན་ཀུན་ཉོན་དང་རྣམ་བྱང་ལ་འཇུག་པའི་གང་ཟག་དང༌། ",
            "དེ་དག་དང་ལྡན་པའི་གང་ཟག་དང༌། ",
            "མི་ལྡན་པའི་གང་ཟག་དང༌། ",
            "དབང་པོ་རྣོ་མི་རྣོ་དང་",
            "སྡུག་བསྔལ་དང་ཀུན་འབྱུང་གི་ཁུར་ཁྱེར་བའི་གང་ཟག་དང༌། ",
            "ལམ་གྱིས་འགོག་པ་ཐོབ་ནས་",
            "ཁུར་བོར་བའི་གང་ཟག་དང༌། ",
            "ཚོགས་ལམ་སོགས་ལ་གནས་པའི་གང་ཟག་དང༌། ",
            "མོས་སྤྱོད་དང་སོ་སྐྱེ་དང་ཉན་རང་བྱང་སེམས་སངས་རྒྱས་དང་",
            "དེ་དག་གི་ནང་གི་བྱེ་བྲག་གིས་",
            "འབྲས་བུ་བཞི་ལ་ཞུགས་པ་དང་",
            "ས་དང་པོ་ཐོབ་པ་སོགས་",
            "གང་ཟག་གི་རྣམ་གྲངས་སྣ་ཚོགས་པ་དག་གི་མ་བསྟན་ན་",
            "ཆོས་དེ་དང་དེའི་བྱེ་བྲག་མི་འབྱེད་པས། ",
            "རྣམ་པར་ཤེས་པ་གཙོ་བོར་གྱུར་པའི་",
            "ཕུང་པོ་ལྔའི་རྒྱུན་གྱི་བྱེ་བྲག་མི་འདྲ་བ་",
            "ཁྱད་པར་བྱེད་ཆོས་ཀྱི་མིང་དང་འབྲེལ་བའི་གང་ཟག་གི་",
            "མིང་གིས་བསྟན་པ་སོགས་ཡིན་པར་ཤེས་པར་བྱའོ།།",
            "དེ་ལྟར་བཅོམ་ལྡན་འདས་ཀྱིས་",
            "གང་ཟག་གི་རྣམ་གྲངས་སྣ་ཚོགས་བསྟན་པའི་མིང་དེས་",
            "གང་ཟག་རྫས་སུ་ཡོད་ཅེས་བསྟན་པ་ཡིན་ན་",
            "ཚིག་དེས་བདག་ཏུ་ལྟ་བ་བསྐྱེད་པ་ཡིན་པར་འགྱུར་ལ"
        ],
        [
            "བདག་ཏུ་ལྟ་བ་ནི་བསྐྱེད་མི་དགོས་ཏེ་",
            "སེམས་ཅན་ཐམས་ཅད་ཡེ་ནས་བདག་ཏུ་ལྟ་བ་དང་ལྡན་པའི་ཕྱིར་རོ། །",
            "བདག་ཏུ་ལྟ་བ་ཐོག་མ་མེད་པའི་",
            "དུས་ནས་ཡོད་ཀྱང་བདག་དེ་ཉིད་དག་པའི་",
            "ཆེད་དུ་བདག་ཅེས་དམིགས་ཤིང་བསྒོམས་ན་",
            "བདག་མཐོང་ནས་",
            "ཐར་བར་འགྱུར་བའི་བདག་གོམས་པའི་ཕྱིར་",
            "གང་ཟག་རྫས་ཡོད་དུ་བསྟན་པ་ཡང་མ་ཡིན་ཏེ",
            "བདག་གོམས་པ་ནི་ཐོག་མ་མེད་པའི་",
            "དུས་ཅན་ཡིན་པའི་འཁོར་བ་པ་རྣམས་ཀྱིས་",
            "དེ་སྙེད་དུ་གོམས་ཀྱང་དེས་ཐར་བར་མི་འགྱུར་བར་",
            "མ་ཟད་འཁོར་བར་འཆིང་བའི་རྩ་བ་དེ་ཉིད་ཡིན་པས་།",
            "བཅོམ་ལྡན་འདས་ཀྱིས་གང་ཟག་གི་",
            "མིང་གིས་བསྟན་པ་ནི་བདག་རྫས་ཡོད་དུ་ལྟ་བ་དང༌། ",
            "བདག་བསྒོམ་པ་གཉིས་ཀའི་ཕྱིར་",
            "ཡིན་པ་མི་རུང་བས་ཅིའི་ཕྱིར་",
            "གང་ཟག་རྫས་ཡོད་དུ་གསུངས་རིགས་ཏེ་",
            "དགོས་པ་མེད་པའི་ཕྱིར་རོ། །",
            "བདག་ཏུ་ལྟ་བ་དེ་སངས་རྒྱས་ཀྱིས་",
            "སེམས་ཅན་ལ་བསྐྱེད་བྱ་ཞིག་ཡིན་ན་",
            ""
        ],
        [
            "བདག་ལྟ་དེས་ཐམས་ཅད་འབད་མེད་དུ་ཐར་བའམ་བསྐྱེད་བྱ་མིན་པར་",
            "སངས་རྒྱས་ཀྱིས་བཀག་པར་མཛད་པ་ཞིག་ན་བདག་ཏུ་ལྟ་བ་ཅན་ལ་ཐར་པ་མེད་པ་གཉིས་ལས་འདའ་བ་མེད་པས། ",
            "གལ་ཏེ་ངེས་པར་གང་ཟག་གམ་བདག་ཅེས་བྱ་བ་རྫས་སུ་ཡོད་པ་ཞིག་ཡིན་ན་",
            "དེ་ལྟར་ལྟ་བའི་སེམས་ཅན་ཐམས་ཅད་མ་འཁྲུལ་བ་ཡིན་པས་ཐོག་མ་ནས་",
            "ལམ་ལ་འབད་པ་མེད་པར་ཐར་བར་འགྱུར་རིགས་ན་ཡང་",
            "བདག་མེད་པར་མ་རྟོགས་བར་དུ་སུ་ཡང་མི་ཐར་བས་བདག་རྫས་ཡོད་དུ་ལྟ་བ་འདི་ནི་",
            "ཕྱིན་ཅི་ལོག་གི་འཆིང་བ་ཡིན་པས་དགག་པར་བྱ་བ་ཡིན་གྱི་བསྒྲུབ་ཅིང་",
            "བསྐྱེད་པར་བྱ་བ་མ་ཡིན་ནོ།།",
            "བདག་ངོ་བོ་ཉིད་གྱིས་ཡོད་པ་ཞིག་ཡིན་ན་",
            "དེ་སུས་ཀྱང་རིགས་པའི་ལམ་གྱིས་དགག་པར་མི་ནུས་།",
            "བཀག་པ་མེད་པའི་བདག་དེ་ལ་བདག་ཏུ་འཛིན་པ་ལས་སུ་ཡང་",
            "ལྡོག་མི་སྲིད་ཅིང་ཇི་སྲིད་བདག་འཛིན་ཡོད་པ་དེ་སྲིད་དུ་བདག་དང་",
            "བདག་གིར་འཛིན་པའི་ཕྱོགས་ལ་ཆགས་པ་དང༌། ",
            "གཞན་གྱི་ཕྱོགས་ལ་སྡང་བ་སོགས་ཉོན་མོངས་པ་ཐམས་ཅད་ལྡོག་པའི་ཐབས་མེད་ལ",
            "ཉོན་མོངས་པའི་དབང་གིས་ལས་བསགས་ནས་",
            "ཁམས་གསུམ་གྱི་འཁོར་བར་ཟོ་ཆུའི་རྒྱུན་བཞིན་རྟག་ཏུ་འཁོར་བར་འགྱུར་གྱི་",
            "ནམ་ཡང་དེ་ལས་ཐར་པ་མེད་པས་།",
            ""
        ],
        [
            "དེ་བཞིན་གཤེགས་པའི་གསུང་གིས་གང་ཟག་རྫས་ཡོད་དུ་",
            "བསྟན་པ་ནི་ནམ་ཡང་མི་སྲིད་ཅིང༌། ",
            "སངས་རྒྱས་ཀྱི་གསུང་ནི་འཁོར་བ་ལས་ཐར་པའི་ཐབས་སྟོན་པའི་",
            "འཇིག་རྟེན་པ་དང་མུ་སྟེགས་པའི་ལྟ་བ་ཐམས་ཅད་ལས་",
            "ཁྱད་པར་འཕགས་པ་རྩ་བ་ལྟ་བའི་སྒོ་ནས་བདག་མེད་གཉིས་བསྟན་པ་",
            "འདི་ཡིན་པས་དེའི་གསུང་རབ་ལས་གང་ཟག་གམ་",
            "བདག་རྫས་ཡོད་དུ་བསྟན་པ་ནི་རྣམ་པ་ཀུན་ཏུ་མེད་པ་ཤེས་པར་བྱའོ།། ",
            "གཉིས་པ་མཇུག་བསྡུ་བ་ནི། ",
            "དེ་ལྟར་ཡོན་ཏན་དེ་དག་དང༌། །",
            " རྟག་ལྡན་བྱང་ཆུབ་སེམས་དཔའ་ནི། །",
            " རང་གི་དོན་ཡང་མི་འདོར་ཞིང༌། ",
            "གཞན་གྱི་དོན་ཡང་སྒྲུབ་པར་བྱེད།། ",
            "ཞེས་པས་བསྟན་།",
            "དེ་ལྟར་ངོ་ཚ་ཤེས་པ་ནས་",
            "གང་ཟག་ལ་བདག་མེད་པར་བཤད་པའི་བར་གྱི་",
            "བྱང་ཆུབ་ཀྱི་ཕྱོགས་དང་མཐུན་པའི་ཆོས་རྣམས་བསྒོམས་པའི་",
            "ཡོན་ཏན་དེ་དག་དང་རྟག་ཏུ་ལྡན་པའི་བྱང་ཆུབ་སེམས་དཔའ་རྣམས་ནི་",
            "རང་གི་དོན་སྤངས་པ་དང་",
            "རྟོགས་པ་ཕུན་སུམ་ཚོགས་པ་ཡང་མི་འདོར་ལ",
            "སེམས་ཅན་རྣམས་སྤང་རྟོགས་དེ་ལྟ་བུ་ལ་འགོད་པ་སོགས་ཀྱི་",
            "སྒོ་ནས་གཞན་གྱི་དོན་ཡང་སྒྲུབ་པར་བྱེད་པ་ཡིན་ནོ།།",
            ""
        ],
        [
            "ཐེག་པ་ཆེན་པོ་མདོ་སྡེའི་རྒྱན་ལས་བྱང་ཆུབ་ཕྱོགས་དང་",
            "མཐུན་པའི་ལེའུ་སྟེ་བཅུ་དགུ་པ་རྣམ་པར་བཤད་པའོ།།།། ",
            "ལྔ་པ་ཡོན་ཏན་གྱི་ལེའུ་འདིར་ནི། ",
            "ཇི་སྐད་གོང་དུ་བཤད་པ་ལྟར་མོས་པ་ནས་",
            "བྱང་ཆུབ་ཕྱོགས་མཐུན་གྱི་ལེའུའི་བར་གྱིས་བསྟན་པའི་དོན་དེ་དག་ཉམས་སུ་བླངས་པའི་",
            "བྱང་ཆུབ་སེམས་དཔའ་རྣམས་ཀྱི་ཡོན་ཏན་བསྟན་པ་ལ་གཉིས་།",
            "བསྒྲུབ་པའི་ཡོན་ཏན་དང༌། ",
            "རབ་ཏུ་བསྔགས་པའི་ཡོན་ཏན་གཉིས་ལས། ",
            "དང་པོ་ལ་ཡོན་ཏན་གསུམ་གྱི་སྒོ་ནས་སྤྱིར་།",
            "ཕར་ཕྱིན་སྒྲུབ་པའི་རྣམ་གྲངས་ལན་དུ་ཕན་འདོགས་པ་ནས་",
            "གཙོ་བོར་བྱ་བའི་བར་གྱི་བཅུ་གཉིས་པོའི་བྱེ་བྲག་ཏུ་བཤད་པ། ",
            "ཆོས་བཤད་པ་རྣམ་པར་བཞག་པའི་སྒོ་ནས་",
            "མཁས་པའི་ཡོན་ཏན་བསྟན་པ་དང་གསུམ་ལས། ",
            "དང་པོ་ལ་རྒྱུ་མཐུན་པའི་ཡོན་ཏན་དང༌། ",
            "འབྲེལ་བའི་ཡོན་ཏན་དང༌། ",
            "སེམས་ཅན་ལ་མངོན་དུ་ལྟ་བའི་ཡོན་ཏན་གསུམ་ལས། ",
            "དང་པོ་བསླབ་པའི་ལམ་དེ་དག་ལ་དུས་རིང་པོར་གོམས་པར་བྱས་པས་",
            "བྱང་ཆུབ་སེམས་དཔའི་སེམས་ཀྱི་རྒྱུད་ལམ་གྱི་ངོ་བོར་གྱུར་ཏེ་",
            "ལམ་སྔར་སྐྱེས་པ་རྣམས་བརྟན་པ་དང༌། ",
            "མ་སྐྱེས་པ་རྣམས་སྐྱེ་ཞིང་འཕེལ་བར་འགྱུར་བ་ཡིན་པ་དེ་བསྟན་པ་ནི། ",
            "རང་གི་ལུས་དང་སོགས་ཚིགས་བཅད་གཉིས་དང༌། ",
            "འབྲེལ་བའི་ཡོན་ཏན་དེ་བཞིན་གཤེགས་རིགས་སྐྱེ་བ་དང་སོགས་",
            "ཚིགས་བཅད་གཅིག་གིས་བསྟན་པ་དང་ཚིགས་བཅད་གསུམ་པོ་འདི་ནི་",
            "ངོ་མཚར་བའི་ཡོན་ཏན་ནོ།།",
            "དེའི་རྗེས་ཀྱི་ཚིགས་བཅད་གཅིག་ནི་ངོ་མཚར་མེད་པ་ཡིན་ཏེ་",
            ""
        ],
        [
            "རྒྱུ་ཕུན་སུམ་ཚོགས་པ་དང་ལྡན་ཕྱིར་",
            "འབྲས་བུ་དེ་ལྟར་བྱུང་བ་ལ་ངོ་མཚར་མེད་པར་བསྟན་པས་བསྒྲུབ་པའི་རྒྱུ་ལ་བསྔགས་པ་ཡིན་པས་",
            "དེ་ཡང་ཡོན་ཏན་ཡིན་ནོ།།",
            "སེམས་ཅན་ལ་མངོན་དུ་ལྟ་བའི་ཡོན་ཏན་ལ་རྒྱུ་སེམས་མཉམ་པ་ཐོབ་པ་ནི། ",
            "ཇི་ལྟར་བློ་ལྡན་སོགས་ཚིགས་བཅད་གསུམ་དང༌། ",
            "འབྲས་བུ་ཕན་འདོགས་པ་ནི། ",
            "སྣོད་དུ་ཡང་ནི་བྱེད་པ་སོགས་ཚིགས་སུ་བཅད་པ་བཅུ་དྲུག་གིས་བསྟན་པ་ཡིན་ནོ།། ",
            "འདིར་བཤད་པ་ལ་འཇུག་པ་དེའི་ཕྱིར་གཞུང་གི་བབ་ལྟར་ངོ་མཚར་བ་དང༌། ",
            "ངོ་མཚར་མེད་པ་དང༌། ",
            "སེམས་མཉམ་པ་དང༌། ",
            "ཕན་འདོགས་པ་དང༌། ",
            "ལན་དུ་ཕན་འདོགས་པ་དང༌། ",
            "རེ་བ་དང༌། ",
            "ཆུད་མི་ཟ་བ་དང༌། ",
            "ཡང་དག་སྦྱོར་བ་དང༌། ",
            "ཉམས་པ་དང་ཁྱད་པར་གྱི་སྐལ་བ་ཅན་དང༌། ",
            "གཟུགས་བརྙན་དང་ཡང་དག་པ་ཉིད་དང༌། ",
            "འདུལ་བ་དང༌། ",
            "ལུང་བསྟན་པ་དང༌། ",
            "ངེས་པ་དང༌། ",
            "གདོན་མི་ཟ་བར་བྱ་བ་དང༌། ",
            "རྟག་ཏུ་བྱ་བ་དང༌། ",
            "གཙོ་བོར་བྱ་བ་དང༌། ",
            "ཆོས་བཤད་པ་རྣམ་པར་བཞག་པ་དང་བཅུ་བདུན་པོ་རིམ་པར་བཤད་པ་ལས། ",
            "དང་པོ་ངོ་མཚར་བ་ནི། ",
            "རང་གི་ལུས་དང་སྡོམ་པའི་ཕྱིར། །",
            " ཕུན་སུམ་ཚོགས་པ་ཡོངས་གཏོང་དང༌། །",
            " ཉམ་ཆུང་རྣམས་ལ་བཟོད་པ་དང༌། །",
            " ལུས་དང་སྲོག་ལ་མི་ལྟ་བར། །",
            " བརྩོན་འགྲུས་རྩོམ་དང་བསམ་གཏན་གྱི། །",
            " བདེ་ལ་རོ་མྱང་མེད་ཉིད་དང༌། །",
            " ཤེས་རབ་ལ་ནི་མི་རྟོག་པ། །",
            " བློ་ལྡན་རྣམས་ཀྱི་ངོ་མཚར་འདོད།། ",
            "དེ་བཞིན་གཤེགས་རིགས་སྐྱེ་བ་དང༌། །",
            " ལུང་བསྟན་པ་དང་དབང་བསྐུར་དང༌། །",
            " བྱང་ཆུབ་རབ་ཏུ་ཐོབ་པ་ཡང༌། །",
            " ངོ་མཚར་ཆེ་བ་ཡིན་པར་འདོད།། ",
            "ཅེས་པས་བསྟན་།",
            ""
        ],
        [
            "ཕར་ཕྱིན་དྲུག་བསྒྲུབ་པ་ལ་ངོ་མཚར་བ་།",
            "ཇི་ལྟར་ངོ་མཚར་ན་སོ་སོའི་སྐྱེ་བོ་དང་",
            "ཉན་རང་རྣམས་ལ་དེ་ལྟ་བུའི་བསྒྲུབ་པ་མེད་པས་",
            "གཞན་ལ་དེ་ལྟ་བུ་",
            "མི་སྲིད་པའི་ཕྱིར་ངོ་མཚར་བའོ།།",
            "དེ་ཇི་ལྟ་བུ་ཞེ་།",
            "བཟའ་བ་དང་བགོ་བ་སོགས་ཀྱི་",
            "དངོས་པོ་སྦྱིན་པ་ཙམ་འཇིག་རྟེན་པ་དང་",
            "ཉན་རང་རྣམས་ལ་ཡང་ཡོད་མོད་ཀྱི་",
            "རང་གི་ལུས་ཆེས་མང་པོ་ཡོངས་སུ་གཏོང་བ་ནི་",
            "བྱང་ཆུབ་སེམས་དཔའ་རྣམས་ལ་",
            "ཡོད་ཀྱི་གཞན་ལ་མེད་པ་དང༌། ",
            "ཚུལ་ཁྲིམས་ཀྱི་སྡོམ་པའི་ཕྱིར་",
            "དུ་འཁོར་ལོས་སྒྱུར་བ་སོགས་ཀྱི་",
            "ལོངས་སྤྱོད་ཕུན་སུམ་ཚོགས་པ་ཐོབ་པ་ཡང་",
            "མཆིལ་མའི་གོང་བུ་བཞིན་དུ་ཡོངས་སུ་",
            "གཏོང་ཞིང་བོར་ནས་རབ་ཏུ་བྱུང་བར་བྱེད་པ་དང༌། ",
            "མཐུ་དང་དབང་ཆེ་བའི་རྒྱལ་པོ་དང་",
            "བློན་པོ་ལ་སོགས་པ་ལྟ་བུ་མ་ཡིན་པའི་",
            "རང་བས་ཉམ་ཆུང་བ་སྤྲང་པོ་དང་གདོལ་བུ་ལ་སོགས་པ་རྣམས་ཀྱིས་",
            "ཇི་ལྟར་གཙེས་ཀྱང་ཡིད་མི་འཁྲུགས་ཤིང་བྱམས་པས་བཟོད་པ་དང༌། ",
            "རང་གི་ལུས་དང་སྲོག་ལ་ཡང་",
            "མི་ལྟ་བར་བརྩོན་འགྲུས་རྩོམ་པ་དང༌། ",
            "བསམ་གཏན་དང་པོ་ལ་སོགས་པའི་",
            "བསམ་གཏན་བཞིའི་བདེ་བ་མཆོག་ཐོབ་ན་ཡང་",
            "དེ་ལ་རོ་མྱང་བ་མེད་པ་ཉིད་ཀྱིས་སླར་འདོད་པའི་",
            "ཁམས་ངན་སོང་གསུམ་གྱི་གནས་ཀྱི་བར་དུ་སྐྱེ་བ་འཛིན་པ་དང༌། ",
            "ཆོས་ཐམས་ཅད་ཀྱི་མཚན་ཉིད་རྣམ་པར་འབྱེད་པའི་ཤེས་རབ་ཐོབ་ཀྱང༌། ",
            "ཤེས་རབ་དང་ཆོས་དེ་དང་དེ་ལ་ནི་",
            "མཚན་མར་མི་རྟོག་པ་འདི་ལྟ་བུ་ནི་",
            "བློ་ལྡན་བྱང་ཆུབ་སེམས་དཔའ་རྣམས་ཀྱི་",
            "ཡོན་ཏན་ངོ་མཚར་བ་ཡིན་ནོ།།",
            ""
        ],
        [
            "དེ་ལྟ་ཕར་ཕྱིན་ཁྱད་པར་ཅན་བསྒྲུབས་པའི་འབྲས་བུ་",
            "ས་དང་པོར་འཇིག་རྟེན་ལས་འདས་པའི་ཡེ་ཤེས་རྣམ་པར་",
            "མི་རྟོག་པ་ཐོག་མར་ཐོབ་པས་དེ་བཞིན་གཤེགས་པ་རྣམས་ཀྱི་",
            "རིགས་སུ་སྐྱེ་བ་དང༌། ",
            "ས་བརྒྱད་པར་མི་རྟོག་པའི་ཡེ་ཤེས་འབད་མེད་ལྷུན་གྲུབ་ཏུ་",
            "ཐོབ་པས་སངས་རྒྱས་རྣམས་ཀྱིས་ལུང་བསྟན་ཐོབ་པ་དང༌། ",
            "ས་བཅུ་པར་སངས་རྒྱས་རྣམས་ཀྱིས་ཆོས་ཀྱི་རྒྱལ་ཚབ་ཏུ་",
            "དབང་བསྐུར་བ་ཐོབ་པ་དང་གསུམ་ནི་སློབ་པའི་འབྲས་བུའོ།།",
            "སངས་རྒྱས་ཀྱི་སར་བླ་ན་མེད་པའི་བྱང་ཆུབ་རབ་ཏུ་",
            "ཐོབ་པ་ཡང་འཇིག་རྟེན་འདི་ན་གཞན་ཉན་རང་སོགས་སུ་",
            "ལ་ཡང་མེད་པས་ངོ་མཚར་ཆེ་བ་ཡིན་པར་འདོད་དོ།། ",
            "གཉིས་པ་ངོ་མཚར་མི་ཆེ་བ་ནི། ",
            "འདོད་ཆགས་བྲལ་དང་སྙིང་བརྩེ་དང༌། །",
            " དེ་བཞིན་སྒོམ་མཆོག་ཐོབ་པ་དང༌། །",
            " སེམས་མཉམ་ཕྱིར་ན་དེ་དག་ལ།། ",
            "སྦྱོར་བ་ངོ་མཚར་ཆེ་མ་ཡིན།། ",
            "ཞེས་པས་བསྟན་།",
            "འཇིག་རྟེན་པ་དང་ཉན་རང་ལ་ལྟོས་ན་",
            ""
        ],
        [
            "ཆེས་ངོ་མཚར་བ་ཡིན་མོད་ཀྱི་བསམ་པ་དང་",
            "སྤྱོད་པ་རླབས་པོ་ཆེ་མངའ་བའི་བྱང་སེམས་རྣམས་ལ་ལྟོས་ན་",
            "དེ་ལྟ་བུ་ཅིས་མི་འཐོབ་སྙམ་དུ་ངོ་མཚར་མེད་པའི་ཚུལ་དུ་བསྟན་པ་ནི། ",
            "འཁོར་ལོས་སྒྱུར་བའི་ལོངས་སྤྱོད་སོགས་",
            "ལའང་མི་གཙང་བའི་འདམ་ལྟ་བུར་མཐོང་ནས་",
            "འདུས་བྱས་ཀྱི་དངོས་པོ་ཐམས་ཅད་ལ་འདོད་ཆགས་དང་བྲལ་བས་",
            "ཕྱི་དང་ནང་གི་དངོས་པོ་གཏོང་བ་ལ་ཡང་ངོ་མཚར་བྱར་མེད་པ་དང༌། ",
            "དེ་བཞིན་དུ་སེམས་ཅན་ཐམས་ཅད་གྱི་སྡུག་བསྔལ་བསལ་བར་འདོད་པའི་",
            "སྙིང་བརྩེ་བ་ཆེན་པོ་དང་ལྡན་པས་",
            "དེས་གཞན་གྱི་སྲོག་མི་གཅོད་ཀྱི་ཚུལ་ཁྲིམས་བསྲུང་བ་དང༌། ",
            "བདག་བས་གཞན་གཅེས་ཀྱི་བློ་འབྱོངས་པས་གཞན་ལ་བཟོད་པ་དང༌། ",
            "དེ་བཞིན་བུད་ཤིང་ལ་མེ་ཞུགས་པ་ལྟར་རྩོལ་བ་མེད་པར་ངང་གིས་",
            "འཇུག་པའི་སྒོམ་པ་མཆོག་ཐོབ་པས་བརྩོན་འགྲུས་རྩོམ་པ་དང༌། ",
            "བདག་དང་སེམས་ཅན་དང་ཆོས་ཐམས་ཅད་ལ་",
            "སེམས་མཉམ་པ་ཉིད་འཐོབ་པའི་ཕྱིར་ན་གཞན་དོན་དུ་འཇུག་པ་དང། ",
            "སྐྱོ་བ་མེད་པ་དང༌། ",
            "བསམ་གཏན་ལ་རོ་མྱང་བ་དང༌། ",
            "ཤེས་རབ་ཀྱིས་མཚན་མར་མི་རྟོག་པ་དེ་དག་ལ་སྦྱོར་བ་དང་",
            "དེའི་དབང་གིས་རིགས་སུ་སྐྱེ་བ་ནས་བླ་མེད་བྱང་ཆུབ་འཐོབ་པའི་བར་དུའང་",
            "ངོ་མཚར་ཆེ་བ་མ་ཡིན་ཏེ",
            "ཡོན་ཏན་དེ་དག་དང་ལྡན་ན་",
            "བྱེད་ལས་དང་འབྲས་བུ་དེ་ལྟ་བུ་ཅིས་མི་འཐོབ་སྟེ་",
            "དངོས་པོའི་ཆོས་ཉིད་ཡིན་པའི་ཕྱིར་རོ། །",
            " གསུམ་པ་སེམས་མཉམ་པ་ནི། ",
            "ཇི་ལྟར་བློ་ལྡན་སེམས་ཅན་ལ།།",
            ""
        ],
        [
            "རབ་ཏུ་བྱམས་པར་གྱུར་པ་ལྟར། །",
            " སེམས་ཅན་བདག་དང་ཆུང་མ་དང༌། །",
            " བུ་བཤེས་གཉེན་ལ་དེ་ལྟ་མིན།། ",
            "དོན་གཉེར་བ་ལ་ཕྱོགས་མེད་དང༌། །",
            " ཚུལ་ཁྲིམས་རྟག་ཏུ་མ་ཉམས་དང༌། །",
            " ཀུན་ཏུ་བཟོད་ཅིང་ཐམས་ཅད་ཕྱིར། །",
            " བརྩོན་འགྲུས་ཆེན་པོ་རྩོམ་པ་དང༌། །",
            " རྟག་ཏུ་བསམ་གཏན་དགེ་བ་དང༌། །",
            " ཤེས་རབ་རྣམ་པར་མི་རྟོག་ཉིད། །",
            " བྱང་ཆུབ་སེམས་དཔའ་དེ་དག་ལ།། ",
            "དེ་ལྟར་སེམས་མཉམ་ཤེས་པར་བྱ།། ",
            "ཞེས་པས་བསྟན་།",
            "ཇི་ལྟར་བློ་ལྡན་སེམས་ཅན་ཐམས་ཅད་ལ་རབ་ཏུ་བྱམས་པས་",
            "སྡུག་ཅིང་ཕངས་པར་གྱུར་པ་དེ་ལྟར་སེམས་ཅན་རྣམས་ནི་",
            "བདག་ལ་མི་བྱམས་ཏེ་",
            "རེས་འགའ་རྒྱུད་འཁྲུགས་ནས་",
            "རང་གིས་རང་གསོད་པ་དང་དུག་ཟ་བ་སོགས་བྱེད་པ་དང༌། ",
            "ཆུང་མ་དང་བུ་དང་གཉེན་བཤེས་ཚོགས་ལའང་",
            "རེས་ཁྲོ་བས་རྡེག་པ་སོགས་བྱེད་པ་དང་བྱམས་པ་",
            "ཚེ་རབས་ཐམས་ཅད་དུ་མི་གཏོང་བ་མིན་པས་",
            "བྱང་ཆུབ་སེམས་དཔའི་བྱམས་པ་དེ་ལྟ་བུ་ཡོད་པ་མིན་ནོ།།",
            ""
        ],
        [
            "དེ་ལྟར་བྱང་ཆུབ་སེམས་དཔའ་སེམས་ཅན་ཐམས་ཅད་ལ་",
            "སེམས་མཉམ་པའི་བྱམས་པ་ཐོབ་པའི་ཕྱིར་།",
            "རང་གི་ཉེ་དུ་སོགས་ལ་སྦྱིན་གྱི་",
            "གཞན་ལ་མི་སྦྱིན་པ་ལྟ་བུའི་ཕྱོགས་ལྷུང་མེད་པར། ",
            "དངོས་པོ་དོན་དུ་གཉེར་བ་བྱུང་བ་ལ་",
            "མཛའ་མི་མཛའ་ཕོངས་པ་དང་མ་ཕོངས་པའི་ཁྱད་པར་མི་འབྱེད་པར་",
            "ཕྱོགས་མེད་དུ་སྦྱིན་པ་དང༌། ",
            "བཅས་པ་དང་རང་བཞིན་གྱི་ཁ་ན་མ་ཐོ་བ་སྲུང་བའི་ཚུལ་ཁྲིམས་",
            "ཕྲ་རགས་ཐམས་ཅད་ཁྱད་མེད་པར་",
            "དུས་རྟག་ཏུ་མ་ཉམས་པར་སྲུང་བ་དང༌། ",
            "ཡུལ་དང་དུས་དང་སེམས་ཅན་ཐམས་ཅད་ལ་",
            "ཀུན་ཏུ་བཟོད་ཅིང་སེམས་ཅན་ཐམས་ཅད་ཀྱི་དོན་གྱི་ཕྱིར་",
            "བརྩོན་འགྲུས་ཆེན་པོ་རྒྱུན་མི་ཆད་པར་རྩོམ་པ་དང༌། ",
            "དུས་རྟག་ཏུ་དགེ་བ་དང་ཟག་པ་མེད་པའི་བསམ་གཏན་",
            "དགེ་བ་ལ་གནས་པ་ལས་མི་ཉམས་པ་དང༌། ",
            "ཤེས་རབ་ཀྱིས་ཆོས་ཐམས་ཅད་མ་འདྲེས་པར་འབྱེད་ཀྱང་",
            "འཁོར་གསུམ་གྱི་དམིགས་པ་ཡོངས་སུ་དག་པའི་",
            "རྣམ་པར་མི་རྟོག་པ་ཉིད་ལས་མ་ཉམས་པ་",
            "དེ་ལྟ་བུ་ནི་བྱང་ཆུབ་སེམས་དཔའ་རྣམས་",
            "སྦྱོར་བ་ཕ་རོལ་ཏུ་ཕྱིན་པ་དྲུག་པོ་དེ་དག་བསྒྲུབ་པ་ལ་",
            "མི་ཉམས་པ་དང་ཕྱོགས་སུ་ལྷུང་བ་མེད་པས་",
            "དེ་ལྟར་སེམས་མཉམ་པར་ཤེས་པར་བྱའོ།། ",
            "བཞི་པ་ཕན་འདོགས་པ་།",
            "ཕར་ཕྱིན་དྲུག་གི་སྒོ་ནས་ཕན་འདོགས་པ་དང༌། ",
            "ཕན་འདོགས་ཚུལ་གྱི་དཔེ་རྣམ་པ་བདུན་བསྟན་པ་གཉིས་ལས། ",
            "དང་པོ་ཕར་ཕྱིན་དྲུག་གི་སྒོ་ནས་ཕན་འདོགས་པ་ནི། ",
            "སྣོད་ཉིད་དུ་ནི་བྱེད་པ་དང༌། ། ",
            "ཚུལ་ཁྲིམས་དག་ལ་འགོད་པ་དང༌། ། ",
            "གནོད་པ་ལ་ནི་བཟོད་པ་དང༌། ། ",
            "དོན་བྱེད་པར་ནི་འགྲོ་བ་དང༌། ། ",
            "བསྟན་པ་འདི་ལ་འཛུད་པ་དང༌། །",
            " ཐེ་ཚོམ་གཅོད་པར་བྱེད་པ་འདི། ། ",
            "བློ་ལྡན་རྣམས་ཀྱིས་སེམས་ཅན་ལ།། ",
            "ཕན་འདོགས་ཉིད་དུ་འདོད་པ་ཡིན།། ",
            "ཞེས་པས་བསྟན་།",
            ""
        ],
        [
            "སྦྱིན་པས་ནི་སེམས་ཅན་རྣམས་དགེ་བ་སྤྱོད་པའི་སྣོད་ཉིད་དུ་ནི་",
            "བྱེད་པ་སྟེ་བཟའ་བ་བགོ་བ་སོགས་ཀྱིས་ཕོངས་པས་",
            "ཆོས་བྱེད་མི་ནུས་པ་རྣམས་ལ་ཅི་འདོད་པ་བསྟབ་ཅིང་",
            "ཡིད་དགའ་ཞིང་མགུ་བར་བྱས་ནས་",
            "ཆོས་ལ་འགོད་པ་དང༌། ",
            "རང་ཚུལ་ཁྲིམས་ལ་གནས་ནས་གཞན་ཚུལ་ཁྲིམས་",
            "དག་ལ་འགོད་པ་ཡིས་ཕན་འདོགས་པ་དང༌། ",
            "གཞན་གྱིས་གནོད་པ་ཅི་བྱས་ཀྱང་དེ་ལ་ནི་བཟོད་པ་དང༌། ",
            "གཞན་གྱི་དོན་དུ་འགྱུར་བའི་ལས་བྱེད་པར་ནི་",
            "རྣམ་པ་ཀུན་ཏུ་དཀའ་བ་མེད་པར་འགྲོ་བ་དང༌། ",
            "བསམ་གཏན་གྱི་སྟོབས་ཀྱི་རྫུ་འཕྲུལ་བསྟན་པ་སོགས་ཀྱིས་",
            "གདུལ་བྱ་རྣམས་ཡང་དག་པའི་བསྟན་པ་འདི་ལ་འཛུད་པ་དང༌། ",
            "ཤེས་རབ་ཀྱི་སྟོབས་ཀྱིས་སེམས་ཅན་ཐམས་ཅད་ཀྱི་ཐེ་ཚོམ་ཐམས་ཅད་གཅོད་ཅིང་",
            "ཐེག་པ་གསུམ་གྱི་ཆོས་སྟོན་པར་བྱེད་པ་འདི་ནི་བློ་ལྡན་རྣམས་ཀྱིས་",
            "སེམས་ཅན་ཐམས་ཅད་ལ་ཕན་འདོགས་པ་ཉིད་དུ་འདོད་པ་ཡིན་ནོ།། ",
            "གཉིས་པ་ཕན་འདོགས་ཚུལ་གྱི་དཔེ་རྣམ་པ་བདུན་བསྟན་པ་ནི། ",
            "གང་དག་རྟག་ཏུ་སེམས་ཅན་རྣམས། །",
            " བསམ་པ་མཉམ་པས་འཛིན་བྱེད་ཅིང༌། །",
            " འཕགས་པའི་ས་ལ་སྐྱེད་པ་དང། །",
            " དགེ་བ་འཕེལ་བར་བྱེད་པ་དང༌། །",
            " ཉེས་བྱས་ལས་ནི་ཡོངས་སྲུང་དང༌། །",
            " ཐོས་པ་བྱང་བར་བྱེད་པ་ནི། །",
            " ལས་ལྔ་དག་གིས་རྒྱལ་སྲས་རྣམས། །",
            " སེམས་ཅན་མ་དང་འདྲ་བ་ཡིན།། ",
            "སེམས་ཅན་ཀུན་ལ་རྟག་པར་ནི། །",
            " དད་པ་སྐྱེད་པར་བྱེད་པ་དང༌། །",
            " ལྷག་པའི་ཁྲིམས་སོགས་སློབ་པ་དང༌། །",
            " རྣམ་པར་གྲོལ་ལ་སྦྱོར་བའི་ཕྱིར། །",
            " སངས་རྒྱས་ལ་ནི་གསོལ་བ་དང༌། །",
            " དེ་དག་སྒྲིབ་པ་སྤོང་བའི་ཕྱིར། །",
            " ལས་ལྔ་དག་གིས་རྒྱལ་སྲས་རྣམས། །",
            " སེམས་ཅན་ཕ་དང་འདྲ་བ་ཡིན།།",
            ""
        ],
        [
            "གང་དག་བསྟན་པར་མི་འོས་པ། །",
            " སེམས་ཅན་རྣམས་ལ་གསང་བྱེད་ཅིང༌། །",
            " བསླབ་ལས་ཉམས་ལ་སྨོད་པ་དང༌། །",
            " ཕུན་སུམ་ཚོགས་པར་བསྔགས་པ་ཉིད། །",
            " གདམས་ངག་སྦྱིན་པར་བྱེད་པ་དང༌། །",
            " བདུད་རྣམས་སྦྲོན་པར་བྱེད་པ་སྟེ།། ",
            "ལས་ལྔ་དག་གིས་རྒྱལ་སྲས་རྣམས། །",
            " སེམས་ཅན་རྩ་ལག་འདྲ་བ་ཡིན།། ",
            "ཀུན་ནས་ཉོན་མོངས་རྣམ་བྱང་ལ།། ",
            "གང་དག་རང་བློ་མ་འཁྲུལ་བ། །",
            " འཇིག་རྟེན་འཇིག་རྟེན་མིན་པ་ཡི། །",
            " ཕུན་ཚོགས་ཟད་པར་སྦྱིན་པར་བྱེད།། ",
            "སྐྱོ་བ་མེད་པས་མི་ཕྱེད་ཅིང༌། །",
            " རྟག་ཏུ་ཕན་དང་བདེ་འདོད་པ། །",
            " ལས་ལྔ་དག་གིས་རྒྱལ་སྲས་རྣམས། །",
            " སེམས་ཅན་གྲོགས་པོ་འདྲ་བ་ཡིན།།",
            ""
        ],
        [
            "གང་དག་སེམས་ཅན་སྨིན་བྱ་ལ།། ",
            "རྟག་ཏུ་བརྩོན་པ་དང་ལྡན་ཞིང༌།། ",
            "ཡང་དག་ངེས་པར་འབྱུང་བ་སྨྲ།། ",
            "ལོག་པར་སྒྲུབ་པ་རྣམས་ལ་བཟོད།། ",
            "ཕུན་སུམ་ཚོགས་པ་གཉིས་སྦྱིན་བྱེད། །",
            " དེ་ཡི་ཐབས་ལ་མཁས་པ་ནི། །",
            " ལས་ལྔ་དག་གིས་རྒྱལ་སྲས་རྣམས། །",
            " སེམས་ཅན་བྲན་དང་འདྲ་བ་ཡིན།། ",
            "གང་དག་མི་སྐྱེའི་ཆོས་ལ་ནི། །",
            " བཟོད་པ་འཐོབ་པར་འདོད་པ་དང༌། །",
            " ཐེག་པ་ཐམས་ཅད་སྟོན་པ་དང༌། །",
            " རྣལ་འབྱོར་གྲུབ་པར་སྦྱོར་བ་དང༌། །",
            " བཞིན་མཛེས་ལན་དུ་ཕན་འདོགས་དང༌། །",
            " རྣམ་པར་སྨིན་ལ་",
            ""
        ],
        [
            "མི་ལྟ་བ། །",
            " ལས་ལྔ་དག་གིས་རྒྱལ་སྲས་རྣམས། །",
            " སེམས་ཅན་སློབ་དཔོན་འདྲ་བ་ཡིན།། ",
            "སེམས་ཅན་དོན་ལ་ཤིན་ཏུ་བརྩོན།། ",
            "ཚོགས་རྣམས་རྫོགས་པར་བྱེད་པ་དང༌། །",
            " ཚོགས་བསག་མྱུར་དུ་གྲོལ་བར་བྱེད།། ",
            "མི་མཐུན་ཕྱོགས་ནི་སྤོང་བྱེད་ཅིང༌། །",
            " འཇིག་རྟེན་འཇིག་རྟེན་མ་ཡིན་པའི། །",
            " ཕུན་སུམ་ཚོགས་པ་ལ་སྦྱོར་བ། །",
            " ལས་ལྔ་དག་གིས་རྒྱལ་སྲས་རྣམས། །",
            " སེམས་ཅན་མཁན་པོ་འདྲ་བ་ཡིན།། ",
            "ཞེས་རིམ་པ་ལྟར་སྐབས་ཀྱི་ཚིག་གིས་གསལ་།",
            "བྱང་ཆུབ་སེམས་དཔའ་གང་དག་གིས་རྟག་ཏུ་སེམས་ཅན་རྣམས་ཁྱད་མེད་པར་བྱམས་དང་",
            "སྙིང་རྗེའི་བསམ་པ་མཉམ་པས་ནམ་ཡང་མི་གཏོང་བར་འཁོར་བའི་མཐའི་བར་དུ་འཛིན་པར་བྱེད་པ་ནི་",
            "མས་བུ་མངལ་དུ་འཛིན་པ་ལྟ་བུ་ཉིད་དོ།།",
            ""
        ],
        [
            "འཕགས་པའི་ས་ནི་ཐེག་པ་ཆེ་ཆུང་གི་མཐོང་ལམ་ནས་མི་སློབ་པའི་བར་རོ། །",
            "འཕགས་པའི་ས་དེ་ལ་སྐྱེད་པ་ནི་མས་བུ་མངལ་ནས་བཙས་པ་ལྟ་བུ་དང༌། ",
            "སེམས་ཅན་རྣམས་ལ་འཇིག་རྟེན་དང་འཇིག་རྟེན་ལས་འདས་པའི་དགེ་བ་འཕེལ་བར་བྱེད་པ་ནི་",
            "མས་བུུ་ལ་འོ་མ་དང་ཁ་ཟས་བྱིན་པ་དང་ཁྲུས་དང་བསྐུ་མཉེ་སོགས་ཀྱིས་སྐྱེད་བསྲིང་བ་ལྟ་བུ་དང༌། ",
            "སེམས་ཅན་རྣམས་ངན་སོང་གསུམ་སོགས་ཀྱི་སྡུག་བསྔལ་དང་",
            "དེའི་རྒྱུ་ལས་ངན་བསགས་པའི་ཉེས་བྱས་ཐམས་ཅད་ལས་ནི་",
            "སྲུང་བར་བྱེད་པ་ནི་མས་བུ་ངམ་གྲོག་དང་གཡང་ས་སོགས་ལས་སྲུང་བ་ལྟ་བུ་དང༌། ",
            "སེམས་ཅན་རྣམས་ལ་ཆོས་བསྟན་ནས་",
            "ཐོས་པ་བྱང་བར་བྱེད་པ་ནི་མས་བུ་ལ་མིང་དང་ཚིག་དང་བརྡ་དང་ཐ་སྙད་སློབ་པ་བཞིན་ནོ།།",
            "དེ་ལྟར་ལས་ལྔ་པོ་དེ་དག་གིས་རྒྱལ་སྲས་རྣམས་སེམས་ཅན་རྣམས་ཀྱི་མ་དང་འདྲ་བ་ཡིན་ནོ།།",
            "དེ་བཞིན་དུ་སེམས་ཅན་ཀུན་ལ་",
            "དུས་རྟག་པར་ནི་མཆོག་གསུམ་ལ་",
            "དད་པ་སྐྱེད་པར་བྱེད་པ་ནི་ཕའི་ས་བོན་ལས་བུ་བསྐྱེད་པ་དང་འདྲ་བར་",
            "ཐེག་པ་གསུམ་གྱི་ལུས་འཐོབ་པའི་རྒྱུ་ཡིན་པའི་ཕྱིར་དང༌། ",
            "ལྷག་པའི་ཚུལ་ཁྲིམས་སོགས་ལྷག་པའི་བསླབ་པ་གསུམ་སློབ་པ་ནི་",
            "ཕས་བུ་ལ་རང་རང་གི་རིགས་དང་མཐུན་པའི་བཟོ་དང་ལུགས་སློབ་པ་ལྟ་བུ་དང༌། ",
            "འཁོར་བའི་སྡུག་བསྔལ་ལས་རྣམ་པར་གྲོལ་བ་ལ་སྦྱོར་བའི་ཕྱིར་ཕས་བུ་ཕོག་ནས་",
            "ཆུང་མ་བླངས་ཤིང་དགའ་བདེ་ལ་སྦྱོར་བ་ལྟ་བུའོ།།",
            "སེམས་ཅན་གྱི་ཆེད་དུ་སངས་རྒྱས་ལ་ནི་",
            "མྱ་ངན་ལས་མི་འདའ་བ་དང་",
            "ཆོས་ཀྱི་འཁོར་ལོ་བསྐོར་བ་སོགས་ཀྱི་གསོལ་བ་འདེབས་པ་ནི་",
            "ཕས་བུ་དེའི་སྲོག་དང་སྲིད་ལ་ཕན་ཕྱིར་རྗེ་བོ་དང་གྲོགས་པོ་སོགས་ལ་བཅོལ་གདམས་བྱེད་པ་ལྟ་བུ་དང༌། ",
            "སེམས་ཅན་དེ་དག་གི་རྒྱུད་ཀྱི་ཉོན་མོངས་པ་དང་",
            "ཤེས་བྱའི་སྒྲིབ་པ་སྤང་བའི་ལས་བྱེད་པའི་ཕྱིར་ཕས་བུ་ཡི་ཁུར་དུ་འགྱུར་བའི་བུ་ལོན་ཆགས་པ་སོགས་སྦྱངས་ཏེ་",
            ""
        ],
        [
            "མེད་པར་བྱེད་པ་ལྟ་བུ་།",
            "དེ་ལྟར་ལས་ལྔ་དག་གིས་",
            "རྒྱལ་སྲས་རྣམས་སེམས་ཅན་རྣམས་ཀྱི་ཕ་དང་འདྲ་བ་ཡིན་ནོ།།",
            "བྱང་ཆུབ་སེམས་དཔས་སེམས་ཅན་བློ་ཆུང་བ་རྣམས་ལ་",
            "གང་དག་བསྟན་པར་མི་འོས་པ་ཐེག་པ་ཆེན་པོའི་ཆོས་ཟབ་ཅིང་",
            "རྒྱ་ཆེ་བ་དང་བསམ་གྱིས་མི་ཁྱབ་པའི་གནས་རྣམས་བསྟན་ན་",
            "སྐྲག་ཅིང་སྤོང་བར་འགྱུར་བས། ",
            "དེ་རྣམས་སེམས་ཅན་དེ་དག་རྣམས་ལ་གསང་བར་བྱེད་ཅིང་མི་སྟོན་པ་ནི། ",
            "འཇིག་རྟེན་ན་རྩ་ལག་སྟེ་གཉེན་ནམ་ཉེ་དུའི་ཚོགས་ཀྱིས་",
            "ཉེ་དུ་གཞན་གྱི་སྲོག་དང་སྲིད་ལ་གནོད་པར་འགྱུར་བའི་གཏམ་",
            "གསང་བར་བྱེད་པ་ལྟ་བུའོ།།",
            "གཞན་བསླབ་པ་གསུམ་ལས་ཉམས་པ་ལ་ཁྱོད་ཀྱི་འདི་ནི་",
            "མ་ལེགས་ཞེས་སྨོད་ཅིང་ཉེས་དམིགས་བསྟན་པ་ནི་རྩ་ལག་རྣམས་ཀྱིས་",
            "རང་གི་ཉེ་དུས་བྱ་བ་མི་རིགས་པ་བྱེད་པ་ལ་སྨོད་ཅིང་",
            "འགོག་པ་ལྟ་བུ་དང༌། ",
            "བསླབ་པ་གསུམ་གྱི་ཡོན་ཏན་ཕུན་སུམ་ཚོགས་པ་དང་",
            "ལྡན་པའི་སེམས་ཅན་མཐོང་ན་",
            "དེའི་རྗེས་སུ་བསྔགས་པ་ཉིད་བྱེད་ཅིང་དེ་མགུ་ནས་",
            ""
        ],
        [
            "ཡོན་ཏན་དེ་མི་གཏོང་བར་བྱེད་པ་ནི་",
            "གཉེན་རྣམས་ཀྱིས་ཉེ་དུ་དག་གིས་བྱ་བ་ལེགས་པ་བྱས་པ་ལ་དགའ་ཞིང་",
            "བསྟོད་པ་བྱེད་པ་ལྟ་བུ་དང༌། ",
            "སེམས་ཅན་རྣམས་ལ་འཕགས་པའི་ལམ་ཁོང་དུ་ཆུད་པར་བྱ་བའི་ཕྱིར་",
            "དེའི་ཐབས་སུ་གྱུར་པའི་མན་ངག་གི་གནད་ཀྱི་གདམས་ངག་སྦྱིན་པར་བྱེད་པ་ནི་",
            "གཉེན་གྱིས་རང་གི་རྩ་ལག་རྣམས་ལ་ཕྱི་ནང་གི་བྱ་བའི་གྲོས་སྟོན་ཅིང་",
            "གྲོགས་བྱེད་པ་ལྟ་བུ་དང༌། ",
            "སེམས་ཅན་རྣམས་ཀྱི་ལམ་ལ་བར་དུ་གཅོད་པའི་འདོད་ཡོན་གྱི་བསླུ་བྲིད་དང་",
            "མི་དགེ་བའི་གྲོགས་པོ་སོགས་བདུད་དང་",
            "བདུད་ཀྱི་ལས་རྣམས་འདི་དང་འདི་ཞེས་སྦྲོན་པར་བྱེད་པ་ནི། ",
            "ཉེ་དུ་རྣམས་ཀྱིས་ཉེ་དུ་གཞན་ལ་དགྲ་བྱུང་བ་དང་བཙོན་དུ་བཟུང་བ་དང༌། ",
            "རྐུན་པོ་མེ་ཆུ་སོགས་ཀྱི་གནོད་པ་ལས་སྐྱོབ་པ་ལྟ་བུ་སྟེ་",
            "ལས་ལྔ་དག་གིས་རྒྱལ་སྲས་རྣམས་སེམས་ཅན་རྣམས་ཀྱི་རྩ་ལག་དང་འདྲ་བ་ཡིན་ནོ།།",
            "བྱང་ཆུབ་སེམས་དཔས་སེམས་ཅན་རྣམས་ལ་ཕན་པ་དང་",
            "བདེ་བའི་ཕྱིར་དོན་དང་དོན་མ་ཡིན་པ་ཚུལ་བཞིན་ཤེས་པ་ནི། ",
            "སྡུག་ཀུན་གྱིས་བསྡུས་པ་ཀུན་ནས་ཉོན་མོངས་པའི་ཕྱོགས་དང་",
            "འགོག་ལམ་གྱིས་བསྡུས་པ་རྣམ་བྱང་གི་ཕྱོགས་གཉིས་པོ་ལ་",
            "གང་དག་རང་གི་བློ་མ་འཁྲུལ་བར་ཕྱིན་ཅི་མ་ལོག་པར་ཤེས་ནས་",
            "སེམས་ཅན་རྣམས་ལ་དེ་ལྟར་འདོམས་པ་ནི་",
            "འཇིག་རྟེན་ན་སེམས་དང་མཐུན་པའི་གྲོགས་དག་གིས་གྲོགས་པོ་གཞན་གྱི་ཕན་པ་དང་",
            "མི་ཕན་པའི་བྱ་བ་ཤེས་ནས་",
            "རང་གིས་ཇི་ལྟར་ཤེས་པ་དེ་གྲོགས་གཞན་ལ་སྟོན་པ་བཞིན་ནོ།། ",
            "སེམས་ཅན་རྣམས་ལ་འཇིག་རྟེན་པའི་",
            "ཕུན་ཚོགས་ཚངས་དབང་འཁོར་བསྒྱུར་སོགས་ཀྱི་བདེ་བ་དང༌། ",
            "འཇིག་རྟེན་པ་མིན་པའི་ཕུན་སུམ་ཚོགས་པ་སངས་རྒྱས་ཀྱི་",
            "གོ་འཕང་གི་བར་གྱི་བདེ་བ་ཐམས་ཅད་ཟད་པར་སྟེ་",
            "མཐའ་དག་སྦྱིན་པར་བྱེད་པ་ནི་གྲོགས་པོས་གྲོགས་གཞན་ལ་སྲོག་དང་",
            "སྲིད་ལ་འཕྲལ་དང་ཡུན་དུ་ཕན་པའི་དངོས་པོ་སྟོབ་པ་བཞིན་ནོ།།",
            ""
        ],
        [
            "སེམས་ཅན་གྱི་དོན་ལ་དུས་རྟག་ཏུ་སྐྱོ་བ་མེད་པས་གནས་པ་ནི་",
            "གྲོགས་པོས་གྲོགས་ཀྱི་དོན་བྱེད་པ་ལ་མི་སྐྱོ་བ་བཞིན་ནོ།།",
            "བྱང་ཆུབ་སེམས་དཔའ་ནི་སེམས་ཅན་གྱི་དོན་བྱེད་པ་ལ་",
            "བདུད་དང་དཀའ་སྤྱད་སོགས་ཀྱིས་ནམ་ཡང་མི་ཕྱེད་ཅིང་",
            "མི་ཚུགས་པ་ནི་གྲོགས་པོ་ཡིད་བརྟན་དང་ལྡན་པ་ཕྲ་མ་སོགས་ཀྱིས་",
            "འབྱེད་པར་མི་ནུས་ཤིང་རྟག་ཏུ་མཛའ་བ་མི་ཕྱེད་པ་བཞིན་ནོ།།",
            "བྱང་ཆུབ་སེམས་དཔའ་རྣམས་སེམས་ཅན་ཐམས་ཅད་རྟག་ཏུ་",
            "འཇིག་རྟེན་ལས་འདས་པའི་ཡོན་ཏན་གྱིས་ཕན་པ་དང་",
            "འཇིག་རྟེན་པའི་ཡོན་ཏན་གྱིས་བདེ་བར་འདོད་པ་ལས་མི་གཡོ་བ་ནི་",
            "གྲོགས་པོས་མཛའ་བ་གཞན་ལ་དུས་རྟག་ཏུ་ཡུན་དུ་ཕན་པ་དང་",
            "འཕྲལ་དུ་བདེ་བ་འདོད་པའི་སེམས་མི་གཏོང་བ་བཞིན་ནོ།།",
            "དེ་ལྟར་ལས་ལྔ་དག་གིས་",
            "རྒྱལ་བའི་སྲས་རྣམས་སེམས་ཅན་ཐམས་ཅད་ཀྱི་",
            "ཡིད་མཛའ་བའི་གྲོགས་པོ་འདྲ་བ་ཡིན་ནོ།།",
            "བྱང་ཆུབ་སེམས་དཔའ་རྣམས་སེམས་ཅན་གང་དག་",
            "སྨིན་པར་བྱ་བ་ལ་དུས་རྟག་ཏུ་བརྩོན་པ་དང་ལྡན་ཞིང་",
            "མི་གཡེལ་བ་ནི་འཇིག་རྟེན་ན་",
            "ཚུལ་བཞིན་བསྒོ་བ་ཉན་པའི་བྲན་རྣམས་རྗེ་བོའི་བྱ་བ་ལ་སྤྲོ་ཞིང་",
            "ལེ་ལོ་མེད་པར་འཇུག་པ་བཞིན་ནོ།།",
            ""
        ],
        [
            "སེམས་ཅན་རྣམས་ལ་སྡུག་བསྔལ་ཀུན་ལས་",
            "ཡང་དག་པར་ངེས་པར་འབྱུང་བའི་",
            "ལམ་མ་ནོར་བར་སྨྲ་བ་ནི་",
            "བྲན་བཟང་པོ་དག་གིས་ཇི་ལྟར་མཐོང་བ་དང་ཐོས་པ་",
            "རྫུན་མེད་པར་རྗེ་བོ་ལ་སྨྲ་བ་བཞིན་ནོ།།",
            "སེམས་ཅན་རྣམས་ཀྱིས་གནོད་པ་སྣ་ཚོགས་བྱེད་པ་དང༌། ",
            "ཕར་ཕན་བཏགས་ཀྱང་ཚུར་གནོད་པ་བྱེད་པའི་ལོག་པར་སྒྲུབ་པ་རྣམས་ལ་",
            "བཟོད་པ་ནི་བྲན་རྣམས་རྗེ་བོས་རྡུང་རྡེག་དང་ཚིག་རྩུབ་མོས་གཤེ་ཡང་བཟོད་ལ་",
            "དེའི་ངག་དང་དུ་ལེན་པ་བཞིན་ནོ།།",
            "འཇིག་རྟེན་འདས་མ་འདས་ཀྱི་ཕུན་སུམ་ཚོགས་པ་གཉིས་",
            "སེམས་ཅན་རྣམས་ལ་སྦྱིན་པར་བྱེད་པ་ནི་",
            "བྲན་རྣམས་ཀྱིས་ཇོ་བོས་གང་དུ་བསྒོ་བ་",
            "ཡིད་བཞིན་དུ་སྒྲུབ་ཅིང་སྟོབ་པ་བཞིན་ནོ།།",
            "གཞན་སེམས་ཅན་རྣམས་འཇིག་རྟེན་དང་",
            "འཇིག་རྟེན་ལས་འདས་པའི་ཕུན་ཚོགས་ཐོབ་པ་",
            "དེ་ཡི་ཐབས་བསོད་ནམས་དང་ཡེ་ཤེས་ཀྱི་ཚོགས་རྫོགས་པར་བྱེད་པ་ལ་མཁས་པ་ནི་",
            "བྲན་བཟང་པོ་དག་ཇོ་བོས་ཅི་དང་ཅི་བསྒོ་བའི་ལས་རྣམས་",
            "མྱུར་དུ་སྒྲུབ་པའི་ཐབས་ལ་མཁས་པ་བཞིན་ནོ།།",
            "དེ་ལྟར་བུའི་ལས་ལྔ་པོ་དག་གིས་",
            "རྒྱལ་སྲས་བྱང་ཆུབ་སེམས་དཔའ་རྣམས་",
            "སེམས་ཅན་ཐམས་ཅད་ཀྱི་བྲན་དང་འདྲ་བ་ཡིན་ནོ།།",
            ""
        ],
        [
            "བྱང་ཆུབ་སེམས་དཔའ་གང་དག་ངང་གིས་",
            "ས་བརྒྱད་པར་མི་སྐྱེ་བའི་ཆོས་ལ་བཟོད་པ་ཐོབ་ནས་",
            "སེམས་ཅན་ཐམས་ཅད་མི་སྐྱེ་བའི་ཆོས་ལ་བཟོད་པ་འཐོབ་པར་འདོད་པ་ནི་",
            "སློབ་དཔོན་རང་ཉིད་མང་དུ་ཐོས་ཤིང་ཤིན་ཏུ་མཁས་པ་དག་གིས་",
            "སློབ་མ་གཞན་རྗེས་སུ་འཛིན་པ་ལྟ་བུ་དང༌། ",
            "གདུལ་བྱའི་རྒྱུད་དང་མཐུན་པར་ཐེག་པ་གསུམ་གྱི་ཆོས་ཐམས་ཅད་སྟོན་པ་ནི་",
            "སློབ་དཔོན་མཁས་པས་སློབ་མས་ཅི་དང་ཅི་འདོད་པའི་ཆོས་སྟོན་པ་ལྟ་བུ་དང༌། ",
            "ཞི་གནས་དང་ལྷག་མཐོང་གི་རྣལ་འབྱོར་གྲུབ་པར་བྱེད་པ་ལ་སྦྱོར་བ་ནི་",
            "སློབ་དཔོན་བཟང་པོས་སློབ་མ་ལ་དུས་མི་འགྱང་བར་མྱུར་དུ་སློབ་པ་བཞིན་ནོ།།",
            "སེམས་ཅན་ཐམས་ཅད་ལ་དུས་རྟག་ཏུ་ཁྲོ་ཚུལ་དང་",
            "སྡིག་སྤྱོད་མི་བྱེད་པར་བཞིན་གྱི་མདངས་འཛུམ་ཞིང་མཛེས་པར་སྟོན་པ་ནི་",
            "སློབ་དཔོན་གྱིས་སློབ་མ་ལ་བྱམས་པས་རྟག་ཏུ་བཞིན་འཛུམ་ཞིང་ཚིག་འཇམ་པོ་སྨྲ་བ་བཞིན་ནོ།།",
            "སེམས་ཅན་རྣམས་ཀྱི་དོན་བྱས་ཀྱང་ལན་དུ་རང་ཉིད་ལ་",
            "ཕན་འདོགས་པར་འདོད་པ་དང༌། ",
            "ཕན་བཏགས་པའི་རྣམ་པར་སྨིན་པ་རང་ཉིད་ལ་སྨིན་པ་ལ་མི་བལྟ་བ་ནི་",
            "སློབ་དཔོན་གྱིས་སློབ་མ་ལ་བྱམས་པས་ཆོས་བསྟན་པ་ཡང་ཟང་ཟིང་ལ་མི་བལྟ་བ་བཞིན་ནོ།།",
            "དེ་ལྟར་ལས་ལྔ་པོ་དེ་དག་གིས་རྒྱལ་སྲས་རྣམས་ནི་",
            "སེམས་ཅན་ཐམས་ཅད་ཀྱི་སློབ་དཔོན་འདྲ་བ་ཡིན་ནོ།།",
            "བྱང་ཆུབ་སེམས་དཔའ་རྣམས་ནི་སེམས་ཅན་ཐམས་ཅད་ཀྱི་",
            "དོན་ལ་ཤིན་ཏུ་བརྩོན་པས་སེམས་ཅན་ཚོགས་གཉིས་མ་རྫོགས་པ་རྣམས་ཀྱི་",
            "ཚོགས་རྣམས་ཡོངས་སུ་རྫོགས་པར་བྱེད་པ་ནི་",
            "མཁན་པོས་སློབ་བུ་རྣམས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་",
            ""
        ],
        [
            "དགེ་སྦྱོང་གི་བསླབ་པ་བྱིན་ནས་",
            "རབ་ཏུ་འབྱིན་པར་བྱེད་པ་དང་འདྲའོ།།",
            "ཚོགས་བསགས་པ་རྣམས་མྱུར་དུ་འབྲས་བུའི་ས་ལ་",
            "རྣམ་པར་གྲོལ་བར་བྱེད་པ་ནི་",
            "མཁན་པོས་སློབ་བུ་རབ་ཏུ་བྱུང་ནས་",
            "དགེ་སློང་གི་དངོས་པོར་བསྙེན་པར་རྫོགས་པར་བྱེད་པ་ལྟ་བུའོ།།",
            "སེམས་ཅན་རྣམས་ལ་རྣམ་གྲོལ་མྱང་འདས་འཐོབ་པའི་ལམ་",
            "ཕར་ཕྱིན་དྲུག་གི་མི་མཐུན་ཕྱོགས་སྤོང་བྱེད་དུ་འཇུག་ཅིང་",
            "འདུལ་བ་ནི་མཁན་པོས་སློབ་བུ་རྣམས་ལ་",
            "བསླབ་པའི་མི་མཐུན་ཕྱོགས་ཕམ་ལྷག་ལྟུང་བྱེད་སོགས་སྟོན་ཞིང་",
            "ཉེས་པ་སྤོང་དུ་འཇུག་པ་བཞིན་ནོ།།",
            ""
        ],
        [
            "སེམས་ཅན་རྣམས་འཇིག་རྟེན་དང་འཇིག་རྟེན་པ་མ་ཡིན་པའི་",
            "ཕུན་སུམ་ཚོགས་པ་ལ་སྦྱོར་བ་ནི་མཁན་པོས་སློབ་བུ་ལ་ཟང་ཟིང་དང་",
            "ཆོས་ཀྱིས་ཕན་འདོགས་པ་བཞིན་ནོ།།",
            "དེ་ལྟར་མཁན་པོའི་ལས་སུ་བྱ་བ་ལྔ་དང་འདྲ་བར་ལས་",
            "ལྔ་དག་གིས་སེམས་ཅན་ཐམས་ཅད་ལ་ཕན་འདོགས་པའི་རྒྱལ་བའི་སྲས་པོ་རྣམས་ནི་",
            "སེམས་ཅན་ཐམས་ཅད་ཀྱི་མཁན་པོ་འདྲ་བ་ཡིན་པར་བརྗོད་དོ།། ",
            "ལྔ་པ་ལན་དུ་ཕན་འདོགས་པ་ནི། ",
            "ལོངས་སྤྱོད་རྣམས་ལ་མ་ཆགས་དང༌། །",
            " ཚུལ་ཁྲིམས་ཉམས་པ་མེད་པ་དང༌། །",
            " བྱས་པ་གཟོ་དང་ལྡན་པ་དང༌། །",
            " སྒྲུབ་པ་ལ་ཡང་སྦྱོར་བའི་ཕྱིར། །",
            " ཕ་རོལ་ཕྱིན་པ་དྲུག་པོ་ལ།། ",
            "དེ་ལྟར་འཇུག་པའི་ལུས་ཅན་དག །",
            " བྱང་ཆུབ་སེམས་དཔའ་རྣམས་ལ་ནི། །",
            " དེ་བཞིན་ལན་དུ་ཕན་འདོགས་ཡིན།། ",
            "ཞེས་པས་བསྟན་།",
            "བྱང་ཆུབ་སེམས་དཔས་སེམས་ཅན་རྣམས་ཕར་ཕྱིན་ལ་བཀོད་པས་",
            "སེམས་ཅན་ལ་ཕན་བཏགས་།",
            ""
        ],
        [
            "སེམས་ཅན་དེ་དག་གིས་ཕར་ཕྱིན་མ་ཉམས་པར་བསྒྲུབ་པ་དེས་",
            "བྱང་ཆུབ་སེམས་དཔའ་ལ་ལན་དུ་ཕན་བཏགས་པ་ཡིན་པའི་ཚུལ་ནི། ",
            "བྱང་ཆུབ་སེམས་དཔས་ཡོ་བྱད་རྣམས་བྱིན་ནས་",
            "སེམས་ཅན་རྣམས་ཡོ་བྱད་དང་ལྡན་པར་བྱས་པའི་སེམས་ཅན་",
            "དེ་དག་གིས་བྱང་ཆུབ་སེམས་དཔའ་ལ་དྲིན་དུ་གཟོ་བར་བྱེད་པ་",
            "དེ་བཞིན་དུ་སེམས་ཅན་ལོངས་སྤྱོད་དང་ལྡན་པར་གྱུར་པ་",
            "དེ་དག་གིས་ལོངས་སྤྱོད་རྣམས་ལ་མ་ཆགས་པར་སྦྱིན་པ་བྱས་ན་",
            "འདི་དག་གིས་སེམས་ཅན་རྣམས་ལ་ཕན་བཏགས་སོ་",
            "ཞེས་བྱང་ཆུབ་སེམས་དཔས་དེ་དག་ལ་དྲིན་དུ་གཟོ་བར་བྱེད་དོ།།",
            "དེ་བཞིན་དུ་བྱང་ཆུབ་སེམས་དཔས་ཚུལ་ཁྲིམས་ལ་བཀོད་པའི་སེམས་ཅན་",
            "དེ་དག་གི་ཚུལ་ཁྲིམས་ཉམས་པ་མེད་པ་དང༌། ",
            "བྱང་ཆུབ་སེམས་དཔའ་ལ་གནོད་པ་སྣ་ཚོགས་བྱས་ཀྱང་",
            "གནོད་པའི་བསམ་པ་མེད་པར་འདིས་བཟོད་པའི་རྒྱུ་བྱས་པས་",
            "བདག་ལ་ཕན་བཏགས་སོ་ཞེས་བྱས་པ་གཟོ་བ་དང་ལྡན་པའི་བཟོད་པ་ལ་",
            "གནས་པ་དེ་བཞིན་བཟོད་པ་",
            "དེ་ལ་བཀོད་པའི་སེམས་ཅན་རྣམས་ཀྱིས་ཀྱང་",
            "དེ་ལྟར་བཟོད་པར་བྱས་པ་དང༌། ",
            "སེམས་ཅན་རྣམས་བརྩོན་འགྲུས་བསྒྲུབ་པ་དང༌། ",
            "བསམ་གཏན་བསྒྲུབ་པ་དང༌། ",
            "ཤེས་རབ་བསྒྲུབ་པ་ལ་བཀོད་ན་",
            "དེ་དག་གིས་བྱང་ཆུབ་སེམས་དཔའ་ལ་དྲིན་དུ་གཟོ་བ་ལྟར། ",
            "བྱང་ཆུབ་སེམས་དཔས་དེ་གསུམ་བསྒྲུབ་པ་ལ་བཀོད་པ་",
            "དེ་དག་གིས་དེ་ལྟར་སྒྲུབ་པ་ལ་ཡང་སྦྱོར་བའི་ཕྱིར་",
            "བྱང་ཆུབ་སེམས་དཔས་དེ་དག་ལ་དྲིན་དུ་གཟོ་བར་བྱེད་དོ་",
            "ཞེས་འགྲེལ་བར་བཤད་དོ།།",
            "དོན་དུ་ཕ་རོལ་ཕྱིན་པ་དྲུག་པོ་ལ་དེ་ལྟར་འཇུག་པའི་",
            "ལུས་ཅན་དག་གིས་ནི་བྱང་ཆུབ་སེམས་དཔའ་རྣམས་ལ་ནི་",
            "རང་རང་ལ་བྱང་ཆུབ་སེམས་དཔས་ཕན་བཏགས་པ་",
            "དེ་བཞིན་བྱང་ཆུབ་སེམས་དཔའ་དེ་ལ་ལན་དུ་ཕན་འདོགས་པ་ཡིན་ཏེ",
            ""
        ],
        [
            "དེ་ལྟར་ཕར་ཕྱིན་བསྒྲུབ་པ་དེས་",
            "བྱང་ཆུབ་སེམས་དཔའ་ཐུགས་ཡོངས་སུ་མགུ་བར་འགྱུར་གྱི། ",
            "ཟང་ཟིང་གི་ཕན་ལན་བྱེད་པ་སོགས་",
            "རྣམ་པ་གཞན་བྱང་ཆུབ་སེམས་དཔས་མི་འདོད་པས་",
            "སེམས་ཅན་རྣམས་ཀྱང་བྱང་ཆུབ་སེམས་དཔའ་དེ་ལ་",
            "བྱས་པ་གཟོ་བའི་སེམས་ཀྱིས་",
            "དེ་ལྟར་ཕར་ཕྱིན་སྒྲུབ་པ་བྱེད་ལ",
            "བྱང་ཆུབ་སེམས་དཔས་ཀྱང་",
            "འདི་དག་གིས་བདག་ལ་ཕན་བཏགས་སོ་",
            "ཞེས་དགོངས་ཤིང་བྱས་པ་ཤེས་པར་མཛད་དོ་ཞེས་སོ།།",
            "འདི་ཡང་བྱང་ཆུབ་སེམས་དཔའི་ཡོན་ཏན་ཁྱད་པར་ཅན་ཡིན་ཏེ་",
            "ཟང་ཟིང་མེད་པའི་རེ་བའོ།། ",
            "དྲུག་པ་རེ་བའི་རྣམ་པ་ནི། ",
            "རྟག་ཏུ་འཕེལ་དང་ཉམས་པ་དང༌། །",
            " སེམས་ཅན་རབ་ཏུ་སྨིན་པ་དང༌། ། ",
            "ས་ལ་ཁྱད་པར་འགྲོ་བ་དང༌། །",
            " བླ་ན་མེད་པའི་བྱང་ཆུབ་འདོད།། ",
            "ཞེས་པས་བསྟན་།",
            "བྱང་ཆུབ་སེམས་དཔའི་རེ་བ་རྣམ་པ་ལྔ་ནི། ",
            "རྟག་ཏུ་རང་བཞིན་གྱི་རྒྱུད་ལ་ཕ་རོལ་ཏུ་ཕྱིན་པ་དྲུག་",
            "ཇི་ལྟར་འཕེལ་བར་འགྱུར་",
            "ཞེས་རེ་ཞིང་འདོད་པ་དང༌། ",
            "ཕར་ཕྱིན་དྲུག་གི་མི་མཐུན་ཇི་ལྟར་ཉམས་ཤིང་འབྲི་བར་འགྱུར་",
            "ཞེས་རེ་ཞིང་འདོད་པ་དང༌། ",
            "སེམས་ཅན་རྣམས་དད་པ་མ་སྐྱེས་པ་སྐྱེ་བ་དང༌། ",
            "སྐྱེས་པ་རྣམས་དགེ་བ་ལ་བཀོད་པ་དང༌། ",
            "དགེ་བ་བྱེད་པ་རྣམས་རབ་ཏུ་སྨིན་པར་བྱའོ་",
            "ཞེས་རེ་ཞིང་འདོད་པ་དང༌། ",
            "ས་དང་པོ་ཐོབ་ནས་"
        ],
        [
            "གཉིས་པ་ཇི་ལྟར་འཐོབ་པར་བྱ་བ་ནས་",
            "ས་བཅུ་པའི་བར་དུ་དེ་ལྟར་ས་བཅུ་ལ་གོང་ནས་གོང་དུ་ཁྱད་པར་དུ་འགྲོ་བ་རེ་ཞིང་འདོད་པ་དང༌། ",
            "ས་བཅུ་འདས་ནས་",
            "བླ་ན་མེད་པའི་བྱང་ཆུབ་འཐོབ་པར་རེ་ཞིང་འདོད་པ་ཡིན་ནོ།།",
            "རེ་བ་འདི་ལྔ་ལས་གཞན་འཇིག་རྟེན་པའི་ཕུན་ཚོགས་དང༌། ",
            "ཉན་རང་གི་ལམ་དང་འབྲས་བུ་ལ་རེ་བ་ཅུང་ཟད་ཀྱང་མི་སྐྱེ་བ་འདི་ནི་",
            "བསམ་པའི་རེ་བའི་ཡོན་ཏན་ནོ།། ",
            "བདུན་པ་སྦྱོར་བ་ཆུད་མི་ཟའི་ཡོན་ཏན་ནི། ",
            "འཇིགས་སྤང་ཡང་དག་བསྐྱེད་པ་དང༌། །",
            " ཐེ་ཚོམ་དག་ནི་གཅོད་པ་དང༌། །",
            " སྒྲུབ་པ་ཡི་ནི་གདམས་ངག་ལ།། ",
            "རྒྱལ་སྲས་རྟག་ཏུ་ཆུད་མི་ཟ།། ",
            "ཞེས་པས་བསྟན་།",
            ""
        ],
        [
            "ཉན་རང་རྣམས་བདག་འབའ་ཞིག་གི་དོན་དུ་ཞུགས་པས་",
            "གཞན་གྱི་དོན་བྱེད་པ་མེད་པས་ཆུད་ཟོས་པ་དང༌། ",
            "འཇིག་རྟེན་པས་རེ་བའི་སྒོ་ནས་སྦྱོར་བ་བརྩམས་པ་",
            "ཕལ་ཆེར་འབྲས་བུ་མེད་པས་ཆུད་ཟོས་པར་འགྱུར་ན་ཡང༌། ",
            "བྱང་ཆུབ་སེམས་དཔའ་རེ་བ་ཕྱིན་ཅི་མ་ལོག་པ་",
            "ཕུན་སུམ་ཚོགས་པ་དང་ལྡན་པས་ལས་ཅི་དང་ཅི་བྱས་པ་ཐམས་ཅད་",
            "དེ་བཞིན་འགྲུབ་ཅིང་ཆུད་མི་ཟ་བའི་ཡོན་ཏན་ནི། ",
            "སྦྱོར་བ་རྣམ་པ་བཞི་ཆུད་མི་ཟ་བ་།",
            "ཐེག་པ་ཆེན་པོའི་ཆོས་ཟབ་ཅིང་རྒྱ་ཆེ་བ་ལ་སྐྲག་པར་གྱུར་ན་",
            "བྱང་ཆུབ་སེམས་དཔའ་དེ་",
            "ཐེག་པ་ཆེན་པོ་ལ་སྦྱོར་བ་ཆུད་ཟོས་པར་འགྱུར་ན་ཡང། ",
            "བྱང་ཆུབ་སེམས་དཔའ་རྣམས་ཀྱིས་ཐེག་པ་ཆེན་པོའི་ཆོས་ཟབ་ཅིང་",
            "རྒྱ་ཆེ་བ་ལ་འཇིགས་པ་སྤངས་ཤིང་གཞན་གྱི་སྐྲག་པའང་",
            "སེལ་བ་ན་ཐེག་ཆེན་ལ་སྦྱོར་བ་ཆུདམི་ཟ་བ་དང༌། ",
            "གལ་ཏེ་འཇིག་རྟེན་པའི་ཕུན་ཚོགས་འདོད་པ་དང་ཉན་རང་གི་",
            "ལམ་འབྲས་འདོད་པའི་ཕྱིར་སེམས་བསྐྱེད་ན་",
            "ཐེག་ཆེན་གྱི་སྦྱོར་བ་ཆུད་ཟ་ན་",
            "ཡང་བྱང་ཆུབ་སེམས་དཔས་དེ་ལྟར་སེམས་མི་བསྐྱེད་ཀྱི། ",
            "བདག་དང་སེམས་ཅན་རྣམས་ཀྱང་བླ་ན་མེད་པའི་",
            "བྱང་ཆུབ་ཏུ་སེམས་བསྐྱེད་པ་ཡང་དག་པར་བསྐྱེད་པའི་ཕྱིར་",
            "བྱང་ཆུབ་ཏུ་སེམས་ཡང་དག་པར་བསྐྱེད་པ་ལས་མ་ཉམས་པས་",
            "སྦྱོར་བ་ཆུད་མི་ཟ་བ་དང༌། ",
            "བྱང་ཆུབ་ཏུ་སེམས་བསྐྱེད་ཀྱང་བྱང་ཆུབ་བསྒྲུབ་པའི་",
            "ཐབས་སོགས་མི་ཤེས་པས་ཐེ་ཚོམ་དུ་གྱུར་ན་",
            ""
        ],
        [
            "སེམས་བསྐྱེད་ལས་ལོག་སྟེ་ཆུད་ཟ་བ་སྲིད་ཀྱང་བྱང་ཆུབ་སེམས་དཔས་",
            "ཐེག་པ་ཆེན་པོའི་ལམ་དང་འབྲས་བུ་ལ་ཐེ་ཚོམ་དག་ནི་",
            "གཅོད་པར་བྱེད་པ་ཡིན་པས་དེས་ན་སྦྱོར་བ་ཆུད་མི་ཟ་བ་དང༌། ",
            "གལ་དེ་སངས་རྒྱས་དང་བྱང་ཆུབ་སེམས་དཔའ་རྣམས་དང་",
            "ས་དང་ཕ་རོལ་ཏུ་ཕྱིན་པ་དང་",
            "ཞི་ལྷག་གི་རྣལ་འབྱོར་གྱི་གདམས་ངག་བསྟན་པ་བཞིན་དུ་",
            "རང་ཉིད་ཀྱིས་མི་བསྒྲུབ་ཅིང་གཞན་ལ་མི་སྟོན་ན་",
            "ཆུད་ཟ་ཡང་བྱང་ཆུབ་སེམས་དཔས་ནི། ",
            "སྒྲུབ་པ་ཡི་ནི་གདམས་ངག་ཐོབ་པ་ལ་གདམས་པ་",
            "ཇི་ལྟ་བ་བཞིན་དུ་རང་གིས་ཉམས་སུ་ལེན་ཞིང་",
            "གཞན་ལ་སྟོན་པར་བྱེད་པས་སྦྱོར་བ་ཆུད་མི་ཟ་བ་ཡིན་ནོ།།",
            "དེ་ལྟར་ཆོས་བཞི་པོ་འདི་ནི་རྒྱལ་སྲས་རྣམས་ཀྱིས་",
            "རྟག་ཏུ་ཆུད་མི་ཟ་བ་ཡིན་ནོ།། ",
            "བརྒྱད་པ་ཡང་དག་པར་སྦྱོར་བ་ནི། ",
            "རེ་བ་མེད་པའི་སྦྱིན་པ་དང༌། །",
            " ཡང་སྲིད་མི་འདོད་ཚུལ་ཁྲིམས་དང༌། །",
            " ཐམས་ཅད་ལ་ནི་བཟོད་པ་དང༌། །",
            " ཡོན་ཏན་ཀུན་འབྱུང་བརྩོན་འགྲུས་དང༌། །",
            " དེ་བཞིན་བསམ་གཏན་གཟུགས་མེད་མིན།། ",
            "ཤེས་རབ་ཐབས་དང་ལྡན་པ་ནི། །",
            " ཕ་རོལ་ཕྱིན་པ་དྲུག་པོ་ལ།།",
            ""
        ],
        [
            "བརྟན་པ་རྣམས་ཀྱིས་ཡང་དག་སྦྱོར།། ",
            "ཞེས་པས་བསྟན་།",
            "དེ་ལྟར་ཆུད་མི་ཟ་བ་ལ་གནས་པའི་བྱང་ཆུབ་སེམས་དཔའ་དེའི་",
            "ལུས་དང་ངག་དང་ཡིད་གསུམ་གྱི་སྒོ་ནས་ལས་སུ་བྱེད་པ་རྣམས་",
            "མ་ནོར་བར་ཚུལ་བཞིན་ཡང་དག་པར་སྦྱོར་བར་བྱེད་པ་ནི། ",
            "བྲེལ་ཞིང་ཕོངས་པ་རྣམས་ལ་",
            "སྦྱིན་པ་གསུམ་ཇི་ལྟར་འདོད་པ་རྫོགས་པར་བྱིན་ཡང༌། ",
            "ཚེ་འདིར་རང་ལ་ཕན་འདོགས་པའི་རེ་བ་དང༌། ",
            "ཚེ་རབས་གཞན་དུ་རང་ཉིད་ལོངས་སྤྱོད་ཆེན་པོར་འགྱུར་བའི་",
            "རེ་བ་མེད་པའི་སྦྱིན་པ་ནི་སྦྱིན་པའི་ཕ་རོལ་ཏུ་ཕྱིན་པ་ལ་",
            "ཡང་དག་པར་སྦྱོར་བ་དང༌། ",
            "དེ་བཞིན་དུ་འཁོར་བར་མངོན་མཐོའི་ཡང་སྲིད་མི་འདོད་པར་",
            "བླ་མེད་བྱང་ཆུབ་འཐོབ་པའི་ཕྱིར་ཚུལ་ཁྲིམས་སྲུང་བ་དང༌། ",
            "གནོད་པ་བྱས་པ་ལ་ལུས་དང་ངག་གིས་གནོད་ལན་མི་བྱེད་པ་ཙམ་",
            "མིན་པར་ཡིད་ལ་ཁོང་ཁྲོ་གཏན་ནས་མི་སྐྱེ་བས་",
            "སྒོ་གསུམ་པོ་ཐམས་ཅད་ནས་བཟོད་པ་དང༌། ",
            "སེམས་ཅན་བཟང་ངན་སུས་གནོད་ཀྱང་བཟོད་པ་དང༌། ",
            "གནོད་པ་ཆེ་ཆུང་ཅི་བྱས་ཀྱང་དེ་ཐམས་ཅད་ལ་ནི་བཟོད་པ་དང༌། ",
            "ཕ་རོལ་དུ་ཕྱིན་པ་འགའ་ཙམ་དང་ཐེག་པ་འགའ་ཙམ་ལ་",
            "བརྩོན་པ་མ་ཡིན་པར་",
            "ཕ་རོལ་ཏུ་ཕྱིན་པ་ཐམས་ཅད་ལ་བརྩོན་པ་དང༌། ",
            "ཐེག་པ་ཐམས་ཅད་ཀྱི་ལམ་དང་འབྲས་བུའི་ཡོན་ཏན་རྫོགས་པ་",
            "ཐེག་པ་ཆེན་པོའི་བརྩོན་པས་དགེ་བའམ་",
            "ཡོན་ཏན་ཀུན་འབྱུང་བའི་བརྩོན་འགྲུས་བརྩམས་པ་དང༌། ",
            "དེ་བཞིན་བསམ་གཏན་བཞི་དང་གཟུགས་མེད་བཞི་ཡི་",
            "ཏིང་འཛིན་ཐོབ་ཀྱང་གཟུགས་མེད་པའི་ཁམས་སུ་སྐྱེ་བ་མིན་པ་།",
            "གཟུགས་མེད་དུ་སངས་རྒྱས་ཀྱི་ཆོས་རྫོགས་པ་དང་",
            "སེམས་ཅན་སྨིན་པར་མི་ནུས་པས་",
            "གཟུགས་ཁམས་དང་འདོད་པར་སྐྱེ་བ་དང༌། ",
            "ཁྱད་པར་དུ་འདོད་པའི་ཁམས་སུ་སྐྱེས་ནས་",
            "རྫོགས་སྨིན་རླབས་པོ་ཆེ་མཛད་པ་དང༌། ",
            "ཐབས་ཤེས་གང་རུང་དང་བྲལ་བ་དེ་",
            "བྱང་ཆུབ་སེམས་དཔའ་འཆིང་བ་ཡིན་པས་",
            "ཆོས་རྣམས་སྟོང་པ་ཉིད་དུ་ཤེས་པའི་ཤེས་རབ་དང་",
            "སྙིང་རྗེ་ཆེན་པོས་",
            "བསྡུ་བའི་དངོས་པོ་བཞིས་སེམས་ཅན་ཡོངས་སུ་",
            "སྨིན་པར་བྱེད་པ་ཟུང་དུ་འབྲེལ་བ་ནི་",
            "ཤེས་རབ་ཐབས་དང་ལྡན་པ་ཡིན་ལ",
            "དེ་ལྟ་བུ་ནི་ཕ་རོལ་ཏུ་ཕྱིན་པ་དྲུག་པོ་ལ་བརྟན་པ་",
            "བྱང་ཆུབ་སེམས་དཔའ་རྣམས་ཀྱིས་ཚུལ་བཞིན་",
            "ཡང་དག་པར་སྦྱོར་བ་ཡིན་ནོ།།",
            ""
        ],
        [
            "དེ་ལྟར་ཡང་འཕགས་པ་དཀོན་མཆོག་བརྩེགས་པ་ལས། ",
            "རྣམ་པར་སྨིན་པ་ལ་མི་རེ་བའི་སྦྱིན་པ་དང༌། ",
            "སྲིད་པའི་སྐྱེ་བ་ཐམས་ཅད་ལ་མི་གནས་པའི་ཚུལ་ཁྲིམས་དང༌། ",
            "སེམས་ཅན་ཐམས་ཅད་ལ་ཁོང་ཁྲོ་བ་མེད་པའི་བཟོད་པ་དང༌། ",
            "དགེ་བའི་རྩ་བ་ཐམས་ཅད་ཡང་དག་པར་སྡུད་པའི་བརྩོན་འགྲུས་དང༌། ",
            "གཟུགས་མེད་པའི་ཁམས་གྱིས་མ་གོས་པའི་བསམ་གཏན་དང༌། ",
            "ཐབས་ལ་མཁས་པའི་བསྡུ་བའི་དངོས་པོ་བཞི་དང་",
            "རབ་ཏུ་ལྡན་པའི་ཐབས་ཀྱིས་ཡོངས་སུ་སྨིན་པའི་",
            "ཤེས་རབ་དང་ཞེས་གསུངས་སོ།། ",
            "དགུ་པ་ཉམས་པ་དང་ཁྱད་པར་གྱི་ཆོས་ཀྱི་དབྱེ་བ་ནི། ",
            "ལོངས་སྤྱོད་ཆགས་དང་ཉམས་བཅས་དང༌། །",
            " ང་རྒྱལ་ཉིད་དང་བསོད་སྙོམས་དང༌། །",
            " རོ་མྱང་བ་དང་རྣམ་རྟོག་ནི། །",
            " བརྟན་པ་རྣམས་ཀྱི་ཉམས་པའི་རྒྱུ། །",
            " དེ་དག་གཉེན་པོ་ལ་གནས་པའི། །",
            " བྱང་ཆུབ་སེམས་དཔའ་རྣམས་ཀྱི་ནི། །",
            " དེ་ལས་བཟློག་ཕྱིར་ཁྱད་པར་གྱི། །",
            " སྐལ་ཅན་ཆོས་སུ་ཤེས་པར་བྱ།། ",
            "ཞེས་པས་བསྟན་།",
            "གང་ལ་གནས་ན་ཕར་ཕྱིན་དྲུག་ལས་ཉམས་པ་དང༌། ",
            "གང་ལ་གནས་ན་ཕར་ཕྱིན་རྣམས་འཕེལ་ཞིང་",
            "བོགས་ཐོན་པའི་ཁྱད་པར་གྱི་ཆོས་ཞེས་བྱ་།",
            "བྱང་ཆུབ་སེམས་དཔའ་ཡང་དག་པའི་སྦྱོར་བ་གནས་པ་དག་",
            "ཕར་ཕྱིན་དྲུག་གི་མི་མཐུན་ཕྱོགས་ཉམས་ཤིང་འབྲི་བ་དང༌། ",
            "གཉེན་པོའི་ཆོས་རྣམས་",
            "ཟླ་བ་ཡར་གྱི་ངོས་བཞིན་དུ་འཕེལ་བར་འགྱུར་ཏེ་",
            "དེའི་ཉམས་དང་འཕེལ་བའི་དབྱེ་བ་བསྟན་པ་ལས་",
            "ཉམས་པ་ནི་འདོད་པའི་ལོངས་སྤྱོད་ལ་ཆགས་ན་",
            ""
        ],
        [
            "སྦྱིན་པ་གཏོང་བ་མི་ནུས་པས་",
            "སྦྱིན་པའི་ཕར་ཕྱིན་ལས་ཉམས་པ་དང༌། ",
            "དེ་བཞིན་དུ་བསླབ་ཚིག་ཕྲ་མོ་",
            "རལ་ཞིང་ཉམས་པ་དང་བཅས་ན་",
            "ཚུལ་ཁྲིམས་ཕར་ཕྱིན་ལས་ཉམས་པ་དང༌། ",
            "མཁན་སློབ་དང་གང་ཟག་ཡོན་ཏན་ཅན་ལ་",
            "སྒོ་གསུམ་མི་འདུད་པའི་ང་རྒྱལ་དང་ཉིད་ཀྱིས་",
            "གུས་པར་མི་བཟོད་པས་བཟོད་པ་ལས་ཉམས་པ་དང༌། ",
            "འདོད་པ་བསོད་སྙོམས་ཀྱི་མཐའ་ལ་ཞེན་ནས་",
            "གནས་པས་བརྩོན་འགྲུས་ལས་ཉམས་པ་དང༌། ",
            "བསམ་གཏན་གྱི་རོ་མྱངས་པས་",
            "བསམ་གཏན་གྱི་ཕར་ཕྱིན་ལས་ཉམས་པ་དང༌། ",
            "རྫས་ཀྱི་དངོས་པོར་ཞེན་པའི་རྣམ་པར་",
            "རྟོག་པས་མཚན་མར་མི་དམིགས་པའི་",
            "ཤེས་རབ་ལས་ཉམས་པ་།",
            "དེ་ལྟར་དྲུག་ནི་བརྟན་པ་བྱང་སེམས་རྣམས་ཀྱི་",
            "ཕར་ཕྱིན་ལས་ཉམས་པའི་རྒྱུའོ།།",
            "གཉིས་པ་ཁྱད་པར་གྱི་ཆོས་ནི། ",
            "དེ་དག་གི་གཉེན་པོ་ལོངས་སྤྱོད་ལ་མ་ཆགས་པ་དང༌། ",
            "ཚུལ་ཁྲིམས་མ་ཉམས་པ་དང༌། ",
            "ང་རྒྱལ་མེད་པ་དང༌། ",
            "བསོད་སྙོམས་ལ་མ་ཞེན་པ་དང༌། ",
            "བསམ་གཏན་གྱི་རོ་མི་མྱང་བ་དང༌། ",
            "དངོས་པོ་ལ་མཚན་མར་མི་རྟོག་པ་ལ་",
            "གནས་པའི་བྱང་ཆུབ་སེམས་དཔའ་རྣམས་ཀྱིས་ནི། ",
            "ཉམས་པའི་ཕྱོགས་དེ་ལས་བཟློག་པའི་ཕྱིར་",
            "ཕར་ཕྱིན་དྲུག་འཕེལ་བའི་ཁྱད་པར་གྱི་",
            "སྐལ་བ་ཅན་ཡིན་པའི་ཆོས་སུ་ཤེས་པར་བྱའོ།། ",
            "བཅུ་པ་གཟུགས་བརྙན་དང་ཡང་དག་པ་ཉིད་ཀྱི་དབྱེ་བ། ",
            "སྤྲུལ་པ་དང་ནི་ཚུལ་འཆོས་དང༌། །",
            " བཞིན་མཛེས་པ་ནི་སྟོན་པ་དང༌། །",
            " དེ་བཞིན་འཕྲལ་ལ་འཇུག་པ་དང༌། །",
            " ལུས་དང་ངག་ནི་ཞི་བ་དང༌། །",
            " དེ་བཞིན་སྨྲ་མཁས་ཕུན་སུམ་ཚོགས། །",
            " དེ་དག་སྒྲུབ་དང་བྲལ་བ་ནི། །",
            " བྱང་ཆུབ་སེམས་དཔའ་རྣམས་དག་གི །",
            " ཡང་དག་མིན་པ་ཉིད་དུ་བཤད།། ",
            "བཟློག་པར་རབ་ཏུ་སྦྱོར་རྣམས་ཀྱི། །",
            " དེ་དག་ཡང་དག་ཉིད་དུ་བཤད།།",
            ""
        ],
        [
            "ཞེས་པས་བསྟན་།",
            "ཕར་ཕྱིན་དྲུག་དངོས་ལས་ཉམས་ཏེ་གཟུགས་བརྙན་ཙམ་དུ་གྱུར་པ་ནི་",
            "ཕྱི་ནང་གི་དངོས་པོ་སྦྱིན་ནོ་ཞེས་སྨྲས་ནས་མི་སྦྱིན་པ། ",
            "དངོས་སུ་སྦྱིན་ནས་ལྐོག་ཏུ་ལེན་པ་སོགས་",
            "སྦྱིན་བརྫུ་བྱེད་པ་སྦྱིན་ཚུལ་དུ་སྤྲུལ་པ་ལྟ་བུ་ནི་",
            "སྦྱིན་པའི་ཕར་ཕྱིན་གཟུགས་བརྙན་ཙམ་དང༌། ",
            "དེ་བཞིན་བསྲུང་བྱའི་ཉེས་པ་རྣམས་ལ་རྒྱུན་དུ་སྤྱད་ཀྱང་",
            "གཞན་ངོར་ཚུལ་ཁྲིམས་སྲུང་བ་ལྟར་ཚུལ་འཆོས་བྱེད་པ་དང༌། ",
            "གཞན་ལ་མི་བཟོད་པར་ཞེ་སྡང་ཡོད་ཀྱང་",
            "བཟོད་མདོག་གི་ལུས་ཀྱི་བཞིན་མཛེས་པ་སྟོན་པ་དང་",
            "ངག་འཇམ་པར་སྨྲ་བ་དང༌། ",
            "དེ་བཞིན་རྒྱུན་དུ་བརྩོན་པ་མེད་ཀྱང་མང་པོའི་ཁྲོད་སོགས་སུ་",
            "འཕྲལ་དང་འཕྲལ་ལ་བརྩོན་འགྲུས་ལ་འཇུག་པ་ཙམ་དང༌། ",
            "ལུས་དབེན་པར་གནས་ཤིང་ཞི་བ་ལྟར་སྟོན་པ་དང༌། ",
            "ངག་གི་སྨྲ་བ་སྤངས་ཏེ་ཞི་བ་ལྟར་གནས་ཀྱང་",
            "སེམས་བསམ་གཏན་ལ་མི་གནས་པར་",
            "རྣམ་གཡེང་གི་ངང་དུ་འཕྱན་པ་དང༌། ",
            "དེ་བཞིན་ཐེག་པ་གསུམ་གྱི་ཆོས་གྱི་དོན་ལེགས་པར་",
            "ཤེས་པའི་ཤེས་རབ་མེད་ཀྱང་སྒྲའམ་གཏན་ཚིགས་སོགས་ཀྱི་",
            "དོན་ཅི་རིགས་ཤེས་པས་",
            "ཚིག་ལ་འཆེལ་ནས་འཐད་མི་འཐད་ཡིན་མིན་སོགས་ཀྱི་",
            "ཚིག་གི་སྨྲ་བ་མང་པོ་རྩོམ་པ་ལ་མཁས་པ་ཕུན་སུམ་ཚོགས་པ་ལྟར་",
            "བླུན་པོ་རྣམས་ཀྱི་ཁྲོད་དུ་སྟོན་པ་ནི་ཤེས་རབ་ཀྱི་གཟུགས་བརྙན་།",
            "ཕར་ཕྱིན་དྲུག་གི་དོན་དེ་དག་ཚུལ་བཞིན་སྒྲུབ་པ་དང་བྲལ་བ་ནི་",
            "བྱང་ཆུབ་སེམས་དཔའ་རྣམས་དག་གིའམ་རྣམས་ཀྱི་ནི་",
            "ཕར་ཕྱིན་དྲུག་ཡང་དག་པ་མིན་པ་གཟུགས་བརྙན་ཙམ་",
            "ཡིན་པ་ཉིད་དུ་བཤད་དོ།།",
            "ཕར་ཕྱིན་ཡང་དག་པ་ནི། ",
            "ཡང་དག་མིན་པའི་གཟུགས་བརྙན་གྱི་ཆོས་དྲུག་པོ་དེ་ལས་",
            "ལྡོག་པར་གྱུར་པའི་སྦྱིན་པ་ཡང་དག་པ་ནས་ཆོས་ཀྱི་མཚན་ཉིད་",
            "ཕྱིན་ཅི་མ་ལོག་པར་ཤེས་པའི་ཤེས་རབ་ཀྱི་བར་ལ་",
            "རབ་ཏུ་སྦྱོར་བ་རྣམས་ཀྱི་ཕར་ཕྱིན་དེ་དག་ནི་",
            "བཅོས་མ་མ་ཡིན་པ་ཡང་དག་པ་ཉིད་དུ་བཤད་དོ།།",
            ""
        ],
        [
            "དེའི་ཕྱིར་བྱང་ཆུབ་སེམས་དཔའ་རྣམས་",
            "ཚུལ་འཆོས་པ་དང་རྣམ་པ་ཙམ་གྱི་",
            "བཅོས་མའི་ཕར་ཕྱིན་ལ་སྤྱོད་པ་མ་ཡིན་གྱི། ",
            "ཚུལ་འཆོས་པ་དང་ཟོལ་ཟོག་མེད་པར་",
            "ཕར་ཕྱིན་ཡང་དག་པ་ལ་སྤྱོད་པའི་",
            "ཡོན་ཏན་གསེར་བསླད་མེད་ལྟ་བུ་ཡིན་ནོ།།",
            "དེའི་ཕྱིར་ན་སྐྱོན་ཡོན་གཉིས་ཀྱི་ཆ་ནས་",
            "བསྟན་པ་དེ་དག་སྐྱོན་དེ་ལྟ་བུ་དང་",
            "མ་འདྲེས་པའི་གཉེན་པོའི་ཡོན་ཏན་བསྟན་པའི་",
            "སླད་དུ་ཡིན་པར་ཤེས་པ་བྱའོ།། ",
            "བཅུ་གཅིག་པ་འདུལ་བ་ནི། ",
            "བློ་ལྡན་དེ་དག་ས་ཀུན་ཏུ། །",
            " སྦྱིན་ལ་སོགས་པ་ཉེར་བསྒྲུབས་པས། །",
            " སེམས་ཅན་རྣམས་ཀྱི་མི་མཐུན་ཕྱོགས། །",
            " རྣམ་པ་དྲུག་ནི་འདུལ་བར་བྱེད།། ",
            "ཞེས་པས་བསྟན་།",
            "ཕར་ཕྱིན་རྣམས་ཡང་དག་པར་སྒྲུབ་པའི་",
            "ཡོན་ཏན་ལ་གནས་པའི་བྱང་ཆུབ་སེམས་དཔའ་རྣམས་ཀྱིས་",
            "སེམས་ཅན་གཞན་གྱི་སེམས་རྒྱུད་ལ་ཡོད་པའི་",
            "ཕར་ཕྱིན་དྲུག་གི་མི་མཐུན་ཕྱོགས་རྣམས་འདུལ་བར་",
            "བྱེད་ནུས་ཏེགང་ཟག་གང་གིས་འདུལ་ན་",
            "བློ་ལྡན་བྱང་ཆུབ་སེམས་དཔའ་དེ་དག་གིས་སོ།།",
            ""
        ],
        [
            "གནས་སྐབས་གང་ལ་གནས་ནས་འདུལ་།",
            "ས་བཅུ་པོའི་གནས་སྐབས་ཀུན་ཏུའོ། །",
            "ཐབས་གང་གིས་འདུལ་།",
            "སྦྱིན་པ་ལ་སོགས་ཕར་ཕྱིན་དྲུག་གི་",
            "ཆོས་རྣམས་ཉེ་བར་བསྒྲུབ་པས་སོ།།",
            "སུ་ཞིག་འདུལ་ན་སེམས་ཅན་རྣམས་ཀྱིའོ། །",
            "གང་འདུལ་ན་ཕར་ཕྱིན་དྲུག་གི་",
            "མི་མཐུན་ཕྱོགས་སེར་སྣ་ལ་སོགས་པ་དང༌། ",
            "ཉམས་པ་དང་བཅོས་མ་རྣམས་འདུལ་བར་བྱེད་དོ།། ",
            "བཅུ་གཉིས་པ་གང་ཟག་ལུང་བསྟན་པ་རྣམ་པར་དབྱེ་བ་ནི། ",
            "གང་ཟག་དུས་ཀྱི་བྱེ་བྲག་གིས། །",
            " བློ་ལྡན་ལུང་བསྟན་རྣམ་པ་གཉིས། །",
            " བྱང་ཆུབ་དང་ནི་ལུང་སྟོན་པ། །",
            " གཞན་ཡང་ཆེན་པོར་བརྗོད་པ་ནི། །",
            " མི་སྐྱེ་བཟོད་པ་ཐོབ་པ་ཡི། །",
            " ང་རྒྱལ་རྩོལ་བ་སྤངས་པ་དང༌། །",
            " སངས་རྒྱས་སྲས་བཅས་ཐམས་ཅད་དང༌། །",
            " ངོ་བོ་གཅིག་ཏུ་གྱུར་པ་ལས། །",
            " ཡང་དེ་ཞིང་དང་མིང་དང་ནི། །",
            " དུས་དང་བསྐལ་པའི་མིང་དང་ནི། །",
            " འཁོར་དང་དམ་པའི་ཆོས་དག་ཀྱང༌། །",
            " གནས་པའི་སྒོ་ནས་དེར་འདོད་དོ།། ",
            "ཞེས་པས་བསྟན་།",
            ""
        ],
        [
            "ཕར་ཕྱིན་ཤིན་ཏུ་རྣམ་པར་དག་པའི་",
            "ཡོན་ཏན་དང་ལྡན་པའི་ཕྱིར་ལུང་བསྟན་པ་",
            "ཐོབ་པ་ནི་གང་ཟག་གི་བྱེ་བྲག་གིས་",
            "ལུང་སྟོན་པ་དང་དུས་ཀྱི་བྱེ་བྲག་གིས་ལུང་སྟོན་པ་།",
            "བློ་ལྡན་བྱང་ཆུབ་སེམས་དཔའ་རྣམས་",
            "བླ་མེད་བྱང་ཆུབ་འཐོབ་པར་ལུང་བསྟན་པ་ནི་",
            "དེ་ལྟར་རྣམ་པ་གཉིས་ཡོད་དོ།།",
            "དེ་ལ་གང་ཟག་གི་བྱེ་བྲག་གིས་",
            "ལུང་སྟོན་པ་ལ་རྣམ་པ་བཞི་ཡོད་།",
            "རིགས་ལ་གནས་པའི་གང་ཟག་ལུང་བསྟན་པ་དང༌། ",
            "བྱང་ཆུབ་ཏུ་སེམས་བསྐྱེད་པའི་གང་ཟག་ལུང་བསྟན་པ་དང༌། ",
            "མངོན་དུ་གྱུར་པའི་གང་ཟག་ལུང་བསྟན་པ་དང༌། ",
            "མངོན་དུ་གྱུར་པ་མ་ཡིན་པའི་",
            "གང་ཟག་ལུང་བསྟན་པ་བཞིའི། ",
            "དང་པོ་བྱང་ཆུབ་ཏུ་སེམས་མ་བསྐྱེད་ཀྱང་",
            "རིགས་ལ་གནས་པ་ཕར་ཕྱིན་དྲུག་གི་",
            "རིགས་དང་ས་བོན་ཡོད་པ་ཞིག་ལ་",
            "དེ་ཉིད་བླ་མེད་བྱང་ཆུབ་ཏུ་",
            "འཚང་རྒྱ་བར་འགྱུར་ཞེས་ལུང་བསྟན་པའོ།།",
            "གཉིས་པ་བླ་མེད་བྱང་ཆུབ་ཏུ་",
            "སེམས་བསྐྱེད་པ་ཙམ་ནས་ལུང་བསྟན་པ་དང༌། ",
            "གསུམ་པ་སངས་རྒྱས་ཀྱི་འཁོར་དེར་དངོས་སུ་",
            "འདུས་པའི་གང་ཟག་ཞིག་ལ་ཆེ་གེ་མོ་",
            "འདི་མ་འོངས་པ་ན་སངས་རྒྱས་མཚན་འདི་ཞེས་",
            "བྱ་བར་འགྱུར་རོ་ཞེས་ལུང་བསྟན་པའོ།།",
            "བཞི་པ་འཁོར་དེར་མངོན་སུམ་དུ་",
            "གྱུར་པ་མིན་པ་ནི་སངས་རྒྱས་ཀྱི་",
            "ཞིང་གཞན་ན་གནས་པའི་བྱང་ཆུབ་སེམས་དཔའ་",
            "འདི་ཞེས་བྱ་བ་ལུང་བསྟན་པའོ།།",
            ""
        ],
        [
            "མ་འོངས་པ་ན་གང་ཟག་འདི་ཞེས་བྱ་བ་འབྱུང་སྟེ་དེ་ནི་",
            "བླ་ན་མེད་པའི་བྱང་ཆུབ་འཐོབ་པར་འགྱུར་རོ་",
            "ཞེས་ལུང་བསྟན་པ་",
            "ཀླུ་སྒྲུབ་དང་ཐོགས་མེད་ལ་སོགས་པ་ལུང་བསྟན་པ་ལྟ་བུའོ།། ",
            "དུས་ཀྱི་བྱེ་བྲག་གིས་ལུང་བསྟན་པ་ལ་གཉིས་ཡོད་།",
            "དུས་ཀྱི་ཚད་བཟུང་བ་བསྐལ་པའམ་ཚེ་རབས་འདི་ཙམ་",
            "ཞིག་གིས་བླ་མེད་བྱང་ཆུབ་འཐོབ་བོ་ཞེས་ལུང་བསྟན་པ་དང༌། ",
            "དུས་ཀྱི་ངེས་པ་མ་བཟུང་བར་མ་འོངས་པ་ནམ་ཞིག་ན་",
            "འཚང་རྒྱ་བར་ལུང་སྟོན་པའོ།།",
            "གཞན་ཡང་ལུང་བསྟན་པའི་རྣམ་གྲངས་གཉིས་།",
            "སངས་རྒྱས་དེ་ཉིད་ཀྱིས་གང་ཟག་དེ་",
            "བྱང་ཆུབ་ཆེན་པོ་འཐོབ་པར་ལུང་སྟོན་པ་དང༌། ",
            "མ་འོངས་པ་ན་སངས་རྒྱས་ཆེ་གེ་མོ་ཞིག་གིས་",
            "ཁྱོད་ལུང་སྟོན་པར་འགྱུར་རོ་",
            "ཞེས་ལུང་བསྟན་པ་ནི་ལུང་བསྟན་པས་ལུང་བསྟན་པ་",
            "ཞེས་བྱ་སྟེ་དེ་ལྟར་གཉིས་སོ།།",
            "གཞན་ཡང་ལུང་བསྟན་པ་ཆེན་པོར་བརྗོད་པ་ནི། ",
            "ས་བརྒྱད་པར་མི་སྐྱེ་བའི་ཆོས་ལ་བཟོད་པ་ཐོབ་པ་ཡི་",
            "བྱང་ཆུབ་སེམས་དཔའ་རྣམས་ནི་རློམ་པའི་ང་རྒྱལ་སྤངས་པ་དང༌། ",
            "མཚན་མའི་འབད་རྩོལ་སྤངས་པ་དང༌། ",
            "སངས་རྒྱས་རྣམས་དང་སྲས་བྱང་ཆུབ་སེམས་དཔའ་དག་པའི་",
            "ས་ལ་གནས་པ་རྣམས་དང་བཅས་པ་ཐམས་ཅད་དང༌། ",
            "རྒྱུད་ཐ་དད་ཀྱི་འཛིན་པ་མེད་པར་རང་བཞིན་ནམ་",
            "ངོ་བོ་གཅིག་ཏུ་གྱུར་པ་ལས་དེ་དག་ལུང་བསྟན་པ་ནི་",
            "ཆེན་པོར་ལུང་བསྟན་པ་ཞེས་བྱའོ།།",
            ""
        ],
        [
            "ས་བརྒྱད་པ་ཐོབ་པ་དེས་བདག་ཉིད་",
            "གདོན་མི་ཟ་བར་འཚང་རྒྱ་བར་རྟོགས་ནས་",
            "བདག་ཉིད་འཚང་རྒྱ་བར་འགྱུར་རོ་ཞེས་",
            "བདག་ཉིད་ཀྱིས་བདག་ཉིད་ལུང་སྟོན་ལ་",
            "དེ་བཞིན་གཤེགས་པ་རྣམས་ཀྱིས་",
            "ལུང་སྟོན་པས་ན་ལུང་བསྟན་པ་ཆེན་པོའམ་",
            "ཆེན་པོར་ལུང་བསྟན་པ་ཞེས་བྱའོ།།",
            "གཞན་ཡང་ལུང་བསྟན་པའི་རྣམ་གྲངས་ཀྱི་",
            "ཚུལ་ནི་བྱང་སེམས་དེ་ཡི་ཞིང་འདི་ཞེས་བྱ་བ་དང༌། ",
            "སངས་རྒྱས་པའི་དུས་ཀྱི་མཚན་གང་ཡིན་པའི་མིང་དང་ནི། ",
            "དུས་ནམ་ཞིག་འཚང་རྒྱ་བ་དང༌། ",
            "སངས་རྒྱས་དུས་ཀྱི་བསྐལ་པའི་མིང་དང་ནི། ",
            "སངས་རྒྱས་དེའི་འཁོར་ཅི་ཙམ་པ་དང༌། ",
            "དེའི་དམ་པའི་ཆོས་དག་ཀྱང་ཅི་ཙམ་གནས་པའི་",
            "སྒོ་ནས་ལུང་བསྟན་པ་དེར་འདོད་དོ།། ",
            "བཅུ་གསུམ་པ་གདོན་མི་ཟ་བར་ངེས་པ་ནི། ",
            "བློ་ལྡན་རྣམ་པ་ཐམས་ཅད་དུ། །",
            " ཕུན་ཚོགས་སྐྱེད་དང་མི་སྐྱོ་དང༌། །",
            " རྟག་ཏུ་སྒོམ་པར་བྱེད་པ་དང༌། །",
            " ཏིང་འཛིན་ཉམས་པ་མེད་པ་དང༌། །",
            " བྱ་བ་འགྲུབ་དང་ལྷུན་གྲུབ་པའི། །",
            " བཟོད་པ་འཐོབ་ལ་ངེས་པར་འགྱུར།།",
            ""
        ],
        [
            "ཞེས་པས་བསྟན་།",
            "བྱང་ཆུབ་སེམས་དཔའ་རྣམས་ཀྱིས་བླ་མེད་བྱང་ཆུབ་འཐོབ་པར་",
            "འདུན་པ་ལས་གནས་སྐབས་ཀྱི་ལོངས་སྤྱོད་སོགས་",
            "འདོད་པ་མ་ཡིན་ཡང༌། ",
            "མཐར་ཐུག་གི་བྱང་ཆུབ་ཆེན་པོ་མ་ཐོབ་པར་དེའི་བར་གྱི་",
            "ཚེ་རབས་ཐམས་ཅད་དུ་ཕར་ཕྱིན་གྱི་འབྲས་བུ་",
            "རྣམ་པ་དྲུག་ཀྱང་གདོན་མི་ཟ་བར་འཐོབ་པར་ངེས་ཏེ",
            "གང་ཞེ་ན། ",
            "བློ་ལྡན་བྱང་ཆུབ་སེམས་དཔའ་ཕ་རོལ་ཏུ་ཕྱིན་པ་དྲུག་",
            "ཡང་དག་པར་བསྒྲུབ་པ་དེ་སྐྱེ་བ་གང་དང་གང་དུ་",
            "སྐྱེས་པ་དེར་དུས་རྣམ་པ་ཐམས་ཅད་དུ། ",
            "སྦྱིན་པའི་འབྲས་བུ་ཚངས་པ་བརྒྱ་བྱིན་འཁོར་ལོས་",
            "སྒྱུར་བ་ལ་སོགས་པའི་",
            "ལོངས་སྤྱོད་ཕུན་སུམ་ཚོགས་པ་ངེས་པར་འཐོབ་པ་དང༌། ",
            "ཚུལ་ཁྲིམས་ཀྱི་འབྲས་བུ་ལྷ་དང་མི་སོགས་གང་དང་གང་དུ་",
            "སྐྱེ་བར་འདོད་པ་དེ་དག་ཏུ་སྐྱེ་བ་འཐོབ་པར་ངེས་པ་དང༌། ",
            "བཟོད་པའི་འབྲས་བུ་གཞན་དོན་དུ་",
            "སྡུག་བསྔལ་གྱིས་མི་སྐྱོ་བར་ངེས་པ་དང༌། ",
            "བརྩོན་པའི་འབྲས་བུ་དུས་རྟག་ཏུ་དགེ་བའི་ཆོས་ལ་",
            "ངེས་པར་སྒོམ་པའམ་གོམས་པར་བྱེད་པ་དང༌། ",
            "བསམ་གཏན་གྱི་འབྲས་བུ་ཏིང་ངེ་འཛིན་ཐོབ་པ་ལས་",
            "ནམ་ཡང་ཉམས་པ་མེད་པར་ངེས་པ་དང༌། ",
            "བསམ་གཏན་གྱི་མཐུས་རྫུ་འཕྲུལ་སོགས་ཀྱི་མངོན་པར་ཤེས་པའི་",
            "མཐུ་ཐོབ་ནས་སེམས་ཅན་གྱི་དོན་བྱ་བ་ངེས་པར་འགྲུབ་པ་དང༌། ",
            "ཤེས་རབ་ཀྱི་འབྲས་བུ་རྣམ་པར་མི་རྟོག་པའི་ཡེ་ཤེས་",
            "ལྷུན་གྱིས་གྲུབ་པའི་བཟོད་པ་འཐོབ་པར་ངེས་པར་འགྱུར་ཏེ",
            "ལམ་འོག་མ་རྣམས་སུ་མི་རྟོག་ཡེ་ཤེས་རྩོད་མེད་ཆ་འདྲ་དང་",
            "དངོས་ས་བརྒྱད་པ་འཐོབ་པ་ལ་གདོན་མི་ཟ་བར་ངེས་པའོ།། ",
            "བཅུ་བཞི་པ་གདོན་མི་ཟ་བར་བྱ་བ་རྣམ་པར་དབྱེ་བ་ནི། ",
            "མཆོད་བསླབ་ཡང་དག་བླང་བ་དང༌། །",
            " སྙིང་རྗེ་དགེ་བ་བསྒོམ་པ་དང༌། །",
            " དེ་བཞིན་དགོན་པར་བག་ཡོད་དང༌། །",
            " ཐོས་དོན་ངོམས་མི་ཤེས་པ་ཉིད། །",
            " ས་རྣམས་ཀུན་ལ་བརྟག་པ་ཡི། །",
            " གདོན་མི་ཟ་བར་བྱ་བ་ཉིད། །",
            " ཅེས་པས་བསྟན་ཏེ",
            "གང་མ་བྱས་།"
        ],
        [
            "བླ་མེད་བྱང་ཆུབ་ཏུ་འཚང་མི་རྒྱ་བས་",
            "ངེས་པར་མི་བྱར་མི་རུང་བའི་",
            "ཆོས་ལ་གདོན་མི་ཟ་བར་བྱ་བ་ཞེས་བྱ་།",
            "གང་ཞེ་ན། ",
            "དེ་བཞིན་གཤེགས་པ་རྣམས་ལ་དངོས་འབྱོར་དང་",
            "ཡིད་ཀྱིས་མོས་པའི་མཆོད་པ་ནི་",
            "མི་བྱར་མི་རུང་སྟེ་འདི་ནི་སྦྱིན་པའི་བྱེ་བྲག་།",
            "བསླབ་པ་ཡང་དག་པར་བླངས་པའི་",
            "ཚུལ་ཁྲིམས་མ་ཉམས་པ་ནི་མི་བྱར་",
            "མི་རུང་བས་གདོན་མི་ཟ་བར་བྱ་བ་དང༌། ",
            "དེ་བཞིན་དུ་སེམས་ཅན་རྣམས་ལ་",
            "སྙིང་རྗེའི་དབང་གིས་སྡུག་བསྔལ་བསལ་བར་",
            "འདོད་པས་བཟོད་པ་བསྒོམ་པ་དང༌། ",
            "བརྩོན་འགྲུས་ཀྱིས་འཇིག་རྟེན་དང་",
            "འཇིག་རྟེན་ལས་འདས་པའི་དགེ་བ་བསྒོམ་པ་དང༌། ",
            "དེ་བཞིན་དུ་བསམ་གཏན་འཐོབ་པའི་",
            "ཆེད་དུ་འདུ་འཛི་མེད་པའི་དགོན་པར་",
            "གནས་ཤིང་བག་ཡོད་པ་ལ་གནས་པ་དང༌། ",
            "ཤེས་རབ་ཕུན་སུམ་ཚོགས་པའི་ཆེད་དུ་",
            "དགེ་བའི་བཤེས་གཉེན་བསྟེན་ཅིང་",
            "མདོ་སྡེ་སོགས་གསུང་རབ་ཀྱི་ཆོས་ཐོས་པའི་",
            "དོན་ལ་ངོམས་མི་ཤེས་པ་ཉིད་ནི། ",
            "ས་རྣམས་ཀྱི་གནས་སྐབས་ཀུན་ལ་",
            "བརྟན་པ་བྱང་ཆུབ་སེམས་དཔའ་ཡིས་",
            "གདོན་མི་ཟ་བར་བྱ་དགོས་པ་ཉིད་དོ།། ",
            "བཅོ་ལྔ་པ་རྟག་པར་རྒྱུན་དུ་བྱ་བ་ནི། ",
            "འདོད་པའི་ཉེས་དམིགས་ཤེས་པ་དང༌། །",
            " འཁྲུལ་བ་དག་ལ་རྟོག་པ་དང༌། །",
            " སྡུག་བསྔལ་དང་དུ་ལེན་ཉིད་དང༌། །",
            " དགེ་བ་དག་ནི་སྒོམ་པ་དང༌། །",
            " བདེ་ལ་རོ་མྱོང་མེད་ཉིད་དང༌། ། ",
            "མཚན་མ་རྣམ་པར་མི་རྟོག་པ། །",
            " ས་རྣམས་ཀུན་ལ་བརྟེན་པ་ཡི། །",
            " རྟག་ཏུ་བྱ་བ་དག་ཡིན་ནོ།། ",
            "ཞེས་པས་བསྟན་།",
            ""
        ],
        [
            "དུས་རེས་འགའ་མ་ཡིན་པར་རྣམ་པ་ཀུན་ཏུ་བྱ་བ་དྲུག་ནི། ",
            "ཕར་ཕྱིན་དྲུག་རྫོགས་པའི་ཆེད་དུ་ཡིན་།",
            "སྦྱིན་པའི་ཕར་ཕྱིན་རྫོགས་པའི་ཆེད་དུ་",
            "རྟག་ཏུ་འདོད་པའི་ཡོན་ཏན་ལྔ་ལ་",
            "ཆགས་པའི་ཉེས་དམིགས་ཤེས་པ་།",
            "སྲིད་པའི་འདོད་ཡོན་རྣམས་ནི་",
            "མི་རྟག་པ་སྤྲིན་དང་གློག་ལྟ་བུ། ",
            "དེ་ལ་ཆགས་ན་སྡུག་བསྔལ་བའི་གནས་སུ་",
            "འགྱུར་བ་དུག་ཅན་གྱི་ཟས་དང་མེ་འབར་བའི་རླབས་དང༌། ",
            "རལ་གྲིའི་སོ་དང༌། ",
            "སྦྲུལ་གྱི་ཚང་ལྟ་བུ། ",
            "ཡིད་བརྟན་མེད་པ་སྒྱུ་མ་དང་",
            "རྨི་ལམ་ལྟར་ཡང་ཡིད་ལ་བྱ་བ་རྒྱུན་དུ་བྱའོ།།",
            "དེ་བཞིན་དུ་ཚུལ་ཁྲིམས་ཀྱི་ཆེད་དུ་",
            "རང་གི་ལུས་ངག་ཡིད་ཀྱི་ཀུན་སྤྱོད་ངན་པའི་",
            "འཁྲུལ་བ་དག་ལ་རྟོག་ཅིང་བག་ཡོད་པར་བྱ་བ་དང༌། ",
            "སེམས་ཅན་རྣམས་ལས་ཉོན་གྱི་དབང་གིས་",
            "རང་དབང་ཅུང་ཟད་མེད་པར་",
            "སྡུག་བསྔལ་གསུམ་གྱི་རྦ་ཀློང་དུ་",
            "འཁྱམས་པའི་ཚུལ་ཡང་ཡང་བསམས་ནས་",
            "སྙིང་རྗེ་ཆེན་པོ་དང་གོ་ཆ་བགོས་ཏེ་",
            ""
        ],
        [
            "དེའི་དོན་དུ་སྡུག་བསྔལ་སྣ་ཚོགས་རང་གིས་",
            "དང་དུ་ལེན་པ་ཉིད་ལ་གོམས་པར་བྱེད་པ་དང༌། ",
            "ལེ་ལོ་ཅན་གྱིས་འཇིག་རྟེན་གྱི་བྱ་བའང་",
            "མི་འགྲུབ་ན་འཇིག་རྟེན་ལས་འདས་པའི་དོན་ལྟ་ཅི་།",
            "བརྩོན་འགྲུས་བརྩམས་ན་སངས་རྒྱས་ཀྱི་",
            "གོ་འཕང་ཡང་འཐོབ་ན་གཞན་ཅི་ཞིག་།",
            "བརྩོན་འགྲུས་ནི་དགེ་བའི་ཆོས་ཀུན་གྱི་",
            "རྩ་བ་མེད་དུ་མི་རུང་བར་བསམས་ནས་",
            "རྒྱུན་དུ་འཇིག་རྟེན་དང་འཇིག་རྟེན་ལས་",
            "འདས་པའི་དགེ་བ་དག་ནི་སྒོམ་ཞིང་སྒྲུབ་པར་བྱེད་པ་དང༌། ",
            "སེམས་རྣམ་པར་གཡེང་བས་དགེ་བའི་",
            "ཆོས་འཐོབ་པར་མི་ནུས་པས་",
            "བསམ་གཏན་མེད་དུ་མི་རུང་ཡང་",
            "བསམ་གཏན་གྱི་བདེ་བ་ལ་རོ་མྱང་ཞིང་ཞེན་ན་",
            ""
        ],
        [
            "དེས་ཀྱང་འཆིང་བར་འགྱུར་བས་",
            "བསམ་གཏན་བསྒོམས་ཀྱང་དེའི་བདེ་བ་ལ་",
            "རོ་མྱོང་བ་མེད་པ་ཉིད་རྟག་ཏུ་བྱས་པས་",
            "བསམ་གཏན་ལས་མི་ཉམས་པར་འགྱུར་བ་དང༌། ",
            "ཇི་ལྟ་ཇི་སྙེད་ཀྱི་ཆོས་ཤེས་པའི་ཤེས་རབ་ནི་",
            "ཕར་ཕྱིན་རྣམས་ཀྱི་ཡང་གཙོ་བོ་ཡིན་པས་མེད་དུ་མི་རུང་ཡང༌། ",
            "གཟུགས་ནས་རྣམ་མཁྱེན་གྱི་བར་གྱི་",
            "ཆོས་གང་ལ་ཡང་རང་གི་གཤིས་སམ་",
            "རང་བཞིན་གྱིས་མཚན་མར་གྲུབ་པ་གང་ཡང་མེད་པས་།",
            "ཆོས་གང་ལའང་དངོས་པོ་དང་མཚན་མར་",
            "ཞེན་ན་ཆོས་ཉིད་ཀྱི་དོན་མ་རྟོགས་ནས་",
            "ཤེས་བྱའི་རང་བཞིན་ལ་སྒྲིབ་པའི་དྲི་མ་དང་",
            "བཅས་པའི་ཕྱིར་ཆོས་ཐམས་ཅད་ལ་",
            "གཟུང་བ་དང་འཛིན་པའི་མཚན་མ་ཉིད་དུ་",
            "རྣམ་པར་མི་རྟོག་པ་དང་ལྡན་ན་",
            "ཤེས་རབ་ཀྱི་ཕ་རོལ་ཏུ་ཕྱིན་པ་",
            "ཡོངས་སུ་རྫོགས་པར་འགྱུར་བའི་ཕྱིར། ",
            "དེ་ལྟར་ཆོས་གྲུབ་དེ་ནི་ས་རྣམས་ཀུན་ལ་",
            "ཁྱད་མེད་པར་བརྟེན་པ་བྱང་ཆུབ་སེམས་དཔའ་ཡིས་",
            "དུས་རྟག་ཏུ་བྱ་བ་དག་ཡིན་ནོ།།",
            ""
        ],
        [
            "བཅུ་དྲུག་པ་གཙོ་བོར་བྱ་བའམ་མཆོག་ཏུ་བྱ་བ་ནི། ",
            "ཆོས་སྦྱིན་ཚུལ་ཁྲིམས་དག་པ་དང༌། །",
            " མི་སྐྱེ་བཟོད་པ་ཐོབ་ཉིད་དང༌། །",
            " ཐེག་ཆེན་བརྩོན་འགྲུས་རྩོམ་པ་དང༌། །",
            " མཐའ་ལ་སྙིང་རྗེ་ལྡན་གནས་དང༌། །",
            " ཤེས་རབ་བློ་དང་ལྡན་རྣམས་ཀྱིས། །",
            " ཕ་རོལ་ཕྱིན་པའི་གཙོ་བོར་འདོད།། ",
            "ཅེས་པས་བསྟན་།",
            "ཕར་ཕྱིན་དྲུག་སོ་སོའི་ནང་ན་ཡང་མཆོག་གམ་དམ་པར་གྱུར་པའི་",
            "དངོས་པོ་དེ་དག་དང་ལྡན་པའི་བྱང་ཆུབ་སེམས་དཔའ་དེ་དག་ཀྱང་",
            "རྒྱུ་དེ་ཉིད་ཀྱིས་མཆོག་དང་དམ་པ་ཉིད་དུ་འགྱུར་ཏེ",
            "གང་ཞེ་ན། ",
            "སྦྱིན་པའི་དབྱེ་བ་གསུམ་གྱི་ནང་ནས་ཆོས་ཀྱི་སྦྱིན་པ་",
            "གཙོ་བོའམ་མཆོག་ཡིན་།",
            "ཟང་ཟིང་དང་སྐྱབས་ཀྱི་སྦྱིན་པས་ནི་",
            "འཇིག་རྟེན་པའི་བདེ་བ་འགྲུབ་།",
            "ཆོས་ཀྱི་སྦྱིན་པས་འཇིག་རྟེན་ལས་འདས་པའི་",
            "ཕུན་སུམ་ཚོགས་པ་ཡང་འགྲུབ་པར་བྱེད་པའི་ཕྱིར་རོ། །",
            "དེའི་ཕྱིར་འཕགས་པ་རྡོ་རྗེ་གཅོད་པ་སོགས་ལས། ",
            "གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་",
            "ཁམས་རིན་པོ་ཆེ་སྣ་བདུན་གྱིས་བཀང་སྟེ་",
            ""
        ],
        [
            "བྱིན་པ་བས། ",
            "གང་གིས་མདོ་འདི་ལས་ཚིགས་སུ་བཅད་པ་",
            "གཅིག་ཙམ་བསྟན་ཅིང་བཤད་ན་",
            "བསོད་ནམས་དཔག་ཏུ་མེད་པ་འཕེལ་བར་",
            "འགྱུར་རོ་ཞེས་གསུངས་པ་བཞིན་ནོ།།",
            "སོ་སོར་ཐར་པ་དང༌། ",
            "བསམ་གཏན་དང༌། ",
            "ཟག་མེད་ཀྱི་སྡོམ་པ་གསུམ་གྱི་ནང་།",
            "ཟག་མེད་ཀྱི་སྡོམ་པ་མཆོག་གམ་གཙོ་བོ་ཡིན་།",
            "དེ་ནི་འཕགས་པ་དགྱེས་པའི་ཚུལ་ཁྲིམས་",
            "ཤིན་ཏུ་རྣམ་པར་དག་པ་ཡིན་པའི་ཕྱིར་རོ། །",
            "བཟོད་པ་གསུམ་གྱི་ནང་ནས་ཆོས་ལ་",
            "ངེས་པར་རྟོག་པའི་བཟོད་པའི་རིགས་སུ་གཏོགས་པ་",
            "མི་སྐྱེ་བའི་ཆོས་ལ་བཟོད་པ་ཐོབ་པ་ཉིད་གཙོ་བོ་དང༌། ",
            "འཇིག་རྟེན་པ་དང་ཉན་རང་གི་བརྩོན་འགྲུས་ཐམས་ཅད་ཀྱི་",
            "ནང་ན་ཐེག་པ་ཆེན་པོའི་ཆོས་ལ་ཐོས་བསམ་སྒོམ་པའི་སྒོ་ནས་",
            "བརྩོན་འགྲུས་རྩོམ་པ་ནི་མཆོག་དང་གཙོ་བོ་ཡིན་ནོ།།",
            "བསམ་གཏན་བཞི་ཡི་ནང་ནས་ཞི་ལྷག་ཆ་སྙོམས་པ་",
            "རབ་ཀྱི་མཐའ་བསམ་གཏན་བཞི་པ་ཡིན་།",
            ""
        ],
        [
            "དེ་ལ་བརྟེན་ནས་སྙིང་རྗེ་ཚད་མེད་དང་ལྡན་པ་ལ་",
            "གནས་པ་ནི་བསམ་གཏན་ཐམས་ཅད་ཀྱི་མཆོག་།",
            "ཤེས་རབ་ཀྱི་ཕ་རོལ་ཏུ་ཕྱིན་པ་ནི་",
            "ཕར་ཕྱིན་སྔ་མ་ལྔ་ཡི་ནང་ནས་མཆོག་གམ་གཙོ་བོ་ཡིན་།",
            "ཡུམ་ལས། ",
            "གལ་ཏེ་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འདོད་ན་",
            "ཤེས་རབ་ཀྱི་ཕ་རོལ་དུ་ཕྱིན་པ་ལ་བསླབ་པར་བྱའོ་",
            "ཞེས་བྱ་བ་ལ་སོགས་པར་གསུངས་པ་བཞིན་ནོ།།",
            "དེ་ལྟར་བློ་ལྡན་བྱང་སེམས་རྣམས་ཀྱི་",
            "ཕ་རོལ་ཕྱིན་པའི་གཙོ་བོར་འདོད་པ་ཡིན་ནོ།། ",
            "བཅུ་བདུན་པ་ཆོས་བཤད་པ་རྣམ་པར་གཞག་པ་།",
            ""
        ],
        [
            "བཤད་བྱའི་ཆོས་ཀྱི་རྣམ་གྲངས་རྣམ་པར་གཞག་པ། ",
            "དེའི་དོན་ཡོངས་སུ་ཤེས་པར་བྱ་བ་རྣམ་པར་གཞག་པ། ",
            "འཆད་པ་པོ་བྱང་ཆུབ་སེམས་དཔའི་",
            "ཡོན་ཏན་དཔག་ཏུ་མེད་པ་རྣམ་པར་གཞག་པ། ",
            "དེ་ལྟར་བཤད་པའི་འབྲས་བུ་རྣམ་པར་གཞག་པ། ",
            "ཐེག་པ་ཆེན་པོའི་ཆོས་དང་བསྡུ་བ་རྣམ་པར་གཞག་པ་ལྔ་ལས། ",
            "དང་པོ་བཤད་བྱའི་ཆོས་ཀྱི་རྣམ་གྲངས་རྣམ་པར་གཞག་པ་ནི། ",
            "སེམས་ཅན་གྱི་དོན་བྱེད་པ་ལ་གནས་སྐབས་དང་",
            "མཐར་ཐུག་གི་དབྱིབས་རྣམ་པ་མི་འདྲ་བ་མང་དུ་ཡོད་ཀྱང༌། ",
            "གཙོ་བོ་ནི་སེམས་ཅན་རྣམས་ལ་ཆོས་བསྟན་པས་",
            "རྒྱུད་གྲོལ་བར་བྱེད་པས་ཆོས་རྣམ་པར་གཞག་པ་འདི་ནི། ",
            "བྱང་ཆུབ་སེམས་དཔའ་རང་ཉིད་ཐེག་པ་ཆེན་པོའི་",
            "ཆོས་ཟབ་ཅིང་རྒྱ་ཆེ་བ་མང་དུ་ཐོས་ཤིང་",
            "དེའི་དོན་ལ་ངེས་པ་ཚུལ་བཞིན་སྐྱེས་ནས་",
            "མཁས་པའི་ཡོན་ཏན་དང་ལྡན་པ་དགོས་ཀྱི། ",
            "དེ་ལྟ་བུ་མིན་ན་",
            "སེམས་ཅན་སྣ་ཚོགས་ཀྱི་ཁམས་དབང་བསམ་པ་དང་",
            "མཐུན་པའི་ཆོས་འཆད་མི་ནུས་ཏེ",
            "རྣམ་འགྲེལ་ལས། ",
            "ཐབས་བྱུང་དེ་རྒྱུ་ལྐོག་གྱུར་པ། །",
            " དེ་འཆད་པ་ནི་དཀའ་བ་ཡིན།། ",
            "ཞེས་གསུངས་པ་ལྟར། ",
            "ཐབས་ལས་བྱུང་བ་འགོག་བདེན་དང༌། ",
            "དེའི་རྒྱུ་ལམ་བདེན་དག་རང་གི་མ་ཤེས་པར་ལྐོག་དུ་གྱུར་པ་དག་གིས་",
            "ཐར་པའི་ལམ་དང་འབྲས་བུ་འདི་དང་འདིའོ་ཞེས་འཆད་མི་ནུས་པས། ",
            "བྱང་ཆུབ་སེམས་དཔའ་རྣམས་ཀྱི་ཆོས་བཤད་པ་རྣམ་པར་གཞག་པ་",
            "བཞི་སྐབས་འདིར་གསུངས་པ་ཡིན་ནོ།།",
            "འདི་ཆོས་འཚོལ་གྱི་སྐབས་དང་",
            "ཆོས་བཤད་པའི་སྐབས་སུ་བཤད་ཟིན་པ་མ་ཡིན་ནམ། ",
            "ཅིའི་ཕྱིར་སླར་ཟློས་སྟེ་བཤད་སྙམ་།",
            ""
        ],
        [
            "སྐབས་འདིར་བྱང་ཆུབ་སེམས་དཔའ་རྣམས་ཆོས་བཤད་པའི་",
            "རྣམ་གཞག་བཞི་ལ་མཁས་པའི་ཡོན་ཏན་བསྟན་པའི་སྐབས་ཡིན་པ་དང༌། ",
            "གོང་དུ་བཤད་པ་རྣམས་དང་དོན་གཞན་དུ་",
            "མ་གྱུར་ཀྱང་རྣམ་གཞག་བྱེད་ཚུལ་མི་འདྲ་ཞིང་",
            "ཤེས་བྱའི་དོན་བསྡུ་བའི་རྣམ་གྲངས་ཁྱད་པར་ཅན་གྱི་སྒོ་ནས་",
            "བསྟན་པས་ཟློས་སྐྱོན་མེད་པར་མ་ཟད་",
            "དོན་ཆེན་པོ་ཡོད་པ་ཡིན་ནོ།།",
            "གོང་དུ་བཤད་པ་ལྟར་ལམ་ཕར་ཕྱིན་རྣམས་བསྒྲུབ་པའི་",
            "ཡོན་ཏན་མཆོག་དང་ལྡན་པའི་བྱང་ཆུབ་སེམས་དཔའ་",
            "འདི་དག་གིས་སེམས་ཅན་འདུལ་བའི་ཐབས་ཤེས་ཤིང༌། ",
            "ཐབས་དེ་ཤེས་པས་སེམས་ཅན་རྣམས་ཀྱི་སྟོན་པར་འགྱུར་རོ། །",
            " སྟོན་པར་གྱུར་ནས་",
            "ཆོས་འཆད་པ་ལ་མཁས་པས་ཆོས་བཤད་པ་རྣམ་པ་བཞི་འཆད་དོ།།",
            "བཞི་གང་ཞེ་།",
            "ཆོས་རྣམ་པར་གཞག་པ་འཆད་པ་དང༌། ",
            "བདེན་པ་རྣམ་པར་གཞག་པ་འཆད་པ་དང༌། ",
            "རིགས་པ་རྣམ་པར་གཞག་པ་འཆད་པ་དང༌། ",
            "ཐེག་པ་རྣམ་པར་གཞག་པ་འཆད་པ་ལས། ",
            "དང་པོ་ཆོས་རྣམ་པར་གཞག་པ་འཆད་པ་ནི། ",
            "མདོ་སོགས་རྣམ་པའི་བྱེ་བྲག་གིས། །",
            " རིག་པའི་གནས་ནི་རྣམ་གཞག་པ། །",
            " ས་རྣམས་ཀུན་ལ་བརྟན་པ་ཡི། །",
            " ཆོས་རྣམས་གཞག་པ་ཡིན་ཞེས་བྱ།།",
            ""
        ],
        [
            "ཞེས་ཚིགས་བཅད་གཅིག་གིས་བསྟན་།",
            "མདོ་ཡི་སྡེ་དང༌། ",
            "ལུང་བསྟན་པའི་སྡེ་དང༌། ",
            "ཚིགས་སུ་བཅད་པའི་སྡེ་ལ་སོགས་པ་གསུང་རབ་ཡན་ལག་",
            "བཅུ་གཉིས་ཀྱི་རྣམ་པའི་བྱེ་བྲག་གིས་ནང་རིག་པ་དང༌། ",
            "སྒྲ་དང་ཚད་མ་དང༌། ",
            "བཟོ་དང་གསོ་བ་རིག་པའི་གནས་ལྔ་ནི་རྣམ་པར་གཞག་པ་",
            "དེ་ནི་ས་རྣམས་ཏེ་མོས་སྤྱོད་དང་འཕགས་པའི་ས་བཅུ་པོ་ཀུན་ལ་",
            "བརྟན་པ་བྱང་ཆུབ་སེམས་དཔའི་ཆོས་རྣམས་རྣམ་པར་གཞག་པ་",
            "ཞེས་བྱ་བ་ཡིན་པར་ཤེས་པ་བྱའོ།།",
            "རྣམ་པར་གཞག་པ་ཞེས་བྱ་བའི་དོན་གང་ཡིན་སྙམ་།",
            "དཔེར་ན་སྒྲ་རིག་པ་ལ་མཚོན་།",
            "ཡི་གེ་འདུས་པ་ལས་བྱུང་བའི་མིང་གི་རང་བཞིན་",
            "གང་ལ་རྐྱེན་རྣམ་དབྱེ་སོགས་སྦྱར་བས། ",
            "རྣམ་པ་གཞན་དང་གཞན་དུ་འགྱུར་བའི་རྣམ་གཞག་",
            "སྣ་ཚོགས་བརྡ་སྤྲོད་པའི་གཞུང་དུ་སྔོན་དུ་སངས་རྒྱས་དང་",
            "བྱང་སེམས་དྲང་སྲོང་ཆེན་པོ་རྣམས་ཀྱིས་རྣམ་པར་གཞག་པ་དེ་བཞིན་དུ། ",
            "བྱང་ཆུབ་སེམས་དཔའ་རྣམས་ཀྱིས་ཀྱང་དེ་དང་དེའི་",
            "རྣམ་གཞག་གི་སྒོ་ནས་གཞན་ལ་འཆད་ཅིང་",
            "རྣམ་གཞག་བྱེད་པ་བཞིན་དུ། ",
            "གཏན་ཚིགས་ཀྱི་རིག་པ་ལའང་",
            "མངོན་རྗེས་ལུང་གི་ཚད་མ་གསུམ་གྱི་བསྒྲུབ་བྱ་མངོན་གྱུར་དང་",
            "ལྐོག་གྱུར་དང་ཤིན་ཏུ་ལྐོག་གྱུར་གསུམ་གཞལ་ཚུལ་གྱི་རྣམ་གཞག་དང༌། ",
            "གསོ་བའི་རིག་པ་ལ་ལུས་སྨིན་པར་གནས་པའི་ཐབས་དང༌། ",
            "ན་བར་གྱུར་ན་",
            "གཉེན་པོ་ཟས་སྤྱོད་སྨན་དཔྱད་བཞི་",
            "ཚུལ་བཞིན་བསྟེན་ཚུལ་གྱི་རྣམ་གཞག་དང༌། ",
            "བཟོ་ཡི་གནས་སྣ་ཚོགས་པ་དག་ཀྱང་ལུས་དང༌། ",
            "ངག་དང༌། ",
            "ཡིད་ཀྱི་སྒོ་ནས་ཇི་ལྟར་བྱང་ཞིང་",
            "གོམས་པར་བྱ་བའི་རྣམ་གཞག་དང༌། ",
            "དེའི་བྱེ་བྲག་གྲངས་ཀྱི་རྩིས་དང༌། ",
            "སྐར་མའི་རྩིས་དང༌། ",
            "བརྟག་པ་བརྒྱད་ལ་སོགས་པས་མཚོན་ནས་",
            "བཟོ་ཡི་གནས་སྣ་ཚོགས་པའི་རྣམ་གཞག་ཤེས་པ་དང༌། ",
            "སྒྲའི་རིག་པའི་ཡན་ལག་ཚིགས་བཅད་དང༌། ",
            "ལྷུག་པ་དང༌། ",
            "སྤེལ་མ་གསུམ་གྱི་རྒྱན་ལ་ཚིག་དང་དོན་གྱི་སྙན་པའི་",
            "ཉམས་དང་ལྡན་པར་བྱེད་པའི་སྙན་དངགས་ཀྱི་གཞུང་དང༌། ",
            "ཚིགས་སུ་བཅད་པ་ལ་ཡི་གེ་ལྕི་ཡང་གི་སྡེབ་སྦྱོར་བསྒྲིག་པ་དང༌། ",
            "སྐད་རིགས་སྣ་ཚོགས་སྤེལ་བའི་དབྱངས་གར་འཆམ་གྱི་",
            "སྟབས་དང་བའི་ཟློས་གར་དང༌། ",
            "དོན་གཅིག་ལ་ཡང་མིང་གི་རྣམ་གྲངས་སྣ་ཚོགས་",
            "ཡོད་པ་ཤེས་པར་བྱེད་པའི་མངོན་བརྗོད་ཀྱི་བསྟན་བཅོས་རྣམས་ཀྱི་",
            "གཞུང་ལས་ཇི་ལྟར་གྲགས་པའི་རྣམ་གཞག་ཚུལ་བཞིན་ཤེས་པ་དང༌། ",
            "ནང་རིག་པ་ཐེག་པ་གསུམ་སོ་སོའི་ལམ་དང་འབྲས་བུའི་རྣམ་གཞག་",
            "ཇི་ལྟར་ཡིན་པ་མ་ནོར་བར་རྣམ་པར་གཞག་ཅིང་སྟོན་པ་ནི་",
            "ཆོས་རྣམ་པར་གཞག་པ་ཞེས་བྱའོ།།",
            ""
        ],
        [
            "དེ་ལ་མདོ་སྡེ་སོགས་གསུང་རབ་ཡན་ལག་བཅུ་གཉིས་ནི་",
            "ནང་རིག་པ་མ་ཡིན་ནམ། ",
            "དེ་བཤད་པས་རིག་གནས་གཞན་ཇི་ལྟར་རྣམ་པར་གཞག་པ་།",
            "མདོ་སོགས་རྣམ་པའི་བྱེ་བྲག་གིས། །",
            "རིག་པའི་གནས་ནི་རྣམ་གཞག་པ། །",
            "ཞེས་མདོ་སོགས་ཀྱི་ནང་དུ་རིག་པའི་གནས་ལྔ་འདུས་པར་",
            "བསྟན་པ་ཇི་ལྟར་སྙམ་ན",
            "སངས་རྒྱས་ཀྱི་གསུང་རབ་ཡན་ལག་བཅུ་གཉིས་པོ་རྣམས་",
            "གཙོ་བོ་ནང་རིག་པ་སྟོན་པའི་གཞུང་ཡིན་མོད་ཀྱི། ",
            "དེའི་ཡན་ལག་ཏུ་རིག་པའི་གནས་ལྔའི་གཞན་བཞི་ཡང་ཡོད་པས་",
            "ཐེག་པ་ཆེན་པོའི་མདོ་སྡེ་ཤིན་ཏུ་རྒྱས་པ་ནི་ཇི་ལྟ་ཇི་སྙེད་ཀྱི་ཆོས་ཀུན་གྱི་གནས་",
            "ཕྱིན་ཅི་མ་ལོག་པར་སྟོན་པ་ཡིན་པས་ཐེག་པ་ཆེན་པོའི་མདོ་སྡེ་ལས་",
            "རིག་པའི་གནས་ལྔ་མི་སྟོན་པ་ནི་རྣམ་པ་ཀུན་ཏུ་མ་ཡིན་ཏེ",
            "སངས་རྒྱས་ཀྱི་བཀའ་ཐེག་པ་ཆེན་པོའི་མདོ་སྡེའི་ཚད་",
            "འདི་ཙམ་ཞེས་ནམ་ཡང་གཟུང་དུ་མེད་དོ།།",
            "དེས་ན་རིག་པའི་གནས་ལྔ་ཀ་ཡང་སངས་རྒྱས་ཀྱི་བཀས་",
            "བྱང་ཆུབ་སེམས་དཔའ་རྣམས་ལ་རྣམ་པར་བཞག་ཅིང་བཤད་ལ་",
            "བྱང་ཆུབ་སེམས་དཔའ་རྣམས་ཀྱིས་དེ་བཞིན་དུ་བཟུང་ནས་",
            "སེམས་ཅན་རྣམས་ལ་ཕན་པའི་ཕྱིར་དུས་དུས་སུ་",
            "དྲང་སྲོང་དང་བྲམ་ཟེ་ཆེན་པོ་མངོན་པར་ཤེས་པ་ལྔ་དང་",
            "ལྡན་པའི་ཚུལ་དུ་སྤྲུལ་ནས་",
            ""
        ],
        [
            "བསྟན་པ་ཡང་གྲངས་མེད་དེ། ",
            "དཀོན་མཆོག་སྒྲོན་མེའི་མདོ་ལས། ",
            "འཇིག་རྟེན་བྱུང་ནས་མི་རིང་ཤེས་གྱུར་ཅིང༌། །",
            " སེམས་ཅན་ལས་ཀྱི་ཚུལ་རྣམས་མི་ཤེས་པ། །",
            " དེ་དག་ཀུན་ལ་རྨོས་ཆོས་ཚོང་ཐབས་དང༌། །",
            " སྣ་ཚོགས་བཟོ་རྣམས་འཇིག་རྟེན་རྗོད་པར་བྱེད།། ",
            "འཚེ་མེད་གནོད་པ་མེད་པའི་སྦྱོར་བ་གང༌། །",
            " སེམས་ཅན་བདེ་བྱེད་མཁས་པས་རབ་བསྔགས་པ། །",
            " རིགས་སྟོབས་སྨན་དང་བསྟན་བཅོས་སྣ་ཚོགས་ཀུན། །",
            " དྲང་སྲོང་དེ་དག་རྣམས་ཀྱིས་རབ་ཏུ་བརྗོད།། ",
            "གང་ལ་ལྷར་བཅས་འཇིག་རྟེན་མོས་འགྱུར་བ། །",
            " དྲང་སྲོང་སྤྱོད་མཆོག་དམ་པ་གང་ཡིན་དང༌། །",
            " བརྟུལ་ཞུགས་དཀའ་སྤྱད་དཀའ་ཐུབ་མཆོག་ཀུན་ཀྱང༌། །",
            " མཁས་པ་དེ་དག་རྣམས་ཀྱིས་རབ་ཏུ་བརྗོད།། ",
            "དེ་དག་སྤྱོད་ཅན་ཀུན་ཏུ་མུ་སྟེགས་ཅན། །",
            " གདུང་བ་གཽ་ཏ་མ་དང་མི་སྨྲར་སྤྱོད།། ",
            "གཅེར་བུ་གོས་མེད་ལྷུར་ལེན་དགེ་སྦྱོང་ལ།།",
            ""
        ],
        [
            "མུ་སྟེགས་ཅན་གྱི་སློབ་དཔོན་མཁས་པར་སྟོན།། ",
            "ཞེས་དང༌། ",
            "དེ་དག་ཐབས་ཚུལ་རྣམ་པ་སྣ་ཚོགས་ཀྱིས། །",
            " འཇིག་རྟེན་རྒྱུ་ཞིང་འགྲོ་བའི་དོན་རྣམས་བྱེད།། ",
            "འཇིག་རྟེན་མི་ཆགས་ཆུ་ལ་པདྨ་བཞི། །",
            " དགའ་ཞིང་དད་པར་བྱེད་ལ་རྣམ་པར་རྒྱུ། །",
            " དེ་དག་སྙན་དངགས་མཁན་རྒྱལ་སྙན་དངགས་སྦྱོར།། ",
            "གར་མཁན་རྔ་མཁན་གྱད་དང་རོལ་མོ་མཁན། །",
            " གཞན་མཛེས་རྒྱན་ཕྲེང་ཐོགས་ཤིང་གར་བྱེད་དང༌། །",
            " སྒྱུ་མ་མཁན་པོ་གཟུགས་མང་ཀུན་ཏུ་སྟོན།།",
            ""
        ],
        [
            "གྲོང་པ་གྲོང་དཔོན་འཁོར་ལོས་སྒྱུར་བར་འགྱུར།། ",
            "དེ་བཞིན་དེད་དཔོན་ཚོང་དཔོན་ཁྱིམ་བདག་འགྱུར།། ",
            "རྒྱལ་པོ་བློན་པོ་མདུན་འདོན་ཕོ་ཉ་དང༌། །",
            " སྨན་པ་འཇིག་རྟེན་བསྟན་བཅོས་ཆོ་ག་མཁན། །",
            " དེ་དག་དགོན་པར་ལྗོན་ཤིང་ཆེན་པོར་འགྱུར།། ",
            "སྨན་དང་རིན་ཆེན་མི་ཟད་གཏེར་རྣམས་དང༌། །",
            " ཡིད་བཞིན་ནོར་བུ་འདོད་འབྱིན་སྡོང་པོ་དང༌། །",
            " ལམ་གོལ་དོགས་པ་རྣམས་ལ་ལམ་སྟོན་འགྱུར།། ",
            "ཞེས་སོགས་གསུངས་པ་ལྟར། ",
            "སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་",
            "རྣམ་པར་སྤྲུལ་བ་ཚད་མེད་པས་",
            "ཕྱོགས་བཅུའི་ཞིང་ཁམས་རབ་འབྱམས་མུ་མེད་པར་ཡང༌། ",
            "རིག་པའི་གནས་ལྔས་བསྡུས་པའི་",
            "བསྟན་བཅོས་ཕྱིན་ཅི་མ་ལོག་པ་རྣམས་ནི་",
            "སངས་རྒྱས་བྱང་སེམས་ཀྱི་མཐུས་བཤད་པ་ཡིན་ཏེ",
            "རྒྱུད་བླ་མ་ལས། ",
            "མདོར་ན་མ་ལུས་འཇིག་རྟེན་ཁམས་ཀུན་ཏུ། །",
            " ལྷ་དང་སར་གནས་བདེ་བའི་རྒྱུ་གང་ཡིན།།",
            ""
        ],
        [
            "དེ་ནི་མ་ལུས་འཇིག་རྟེན་ཁྱབ་སྣང་བ། །",
            " དབྱངས་ཉིད་ལ་ནི་རབ་ཏུ་བརྟེན་པར་བརྗོད།། ",
            "ཅེས་སངས་རྒྱས་ཀྱི་གསུང་གི་དབྱངས་ཀྱི་",
            "ཡོན་ཏན་ཇི་ལྟ་བ་བཞིན་བསྟན་པ་བཞིན་ནོ།།",
            "དེས་ན་སྒྲ་རིག་པ་ལ་སོགས་སངས་རྒྱས་ཀྱི་གསུང་ལ་མེད་ཀྱི་",
            "ཕྱི་རོལ་པའི་ལུགས་འབའ་ཞིག་ཏུ་འཛིན་པ་ནི་",
            "ཤིན་ཏུ་བློ་གྲོས་རྒྱ་ཆུང་བ་།",
            "སྔོན་གྱི་སངས་རྒྱས་བྱང་སེམས་རྣམས་ཀྱིས་",
            "བསྟན་པའི་རྗེས་སུ་",
            "ཕྱི་རོལ་པ་དང་ནང་པའི་མཁས་པ་རྣམས་ཀྱིས་ཀྱང་",
            "བརྡ་སྤྲོད་པ་སོགས་ཀྱི་གཞུང་བརྩམས་པ་ནི་",
            "མང་དུ་ཡོད་མོད་ཀྱི། ",
            "རྩོམ་པ་པོ་དེ་ཕྱི་རོལ་པ་ཡིན་ན་",
            "རིག་པ་དེ་ཕྱི་རོལ་པའི་ལུགས་དང༌། ",
            "ནང་པ་ཡིན་ན་",
            "ནང་པའི་ལུགས་ཡིན་པར་ངེས་པ་ག་ལ་ཡོད་དེ",
            ""
        ],
        [
            "རིག་པའི་གནས་བཞི་ནི་ཐུན་མོང་གི་",
            "རིག་གནས་ཡིན་པས་དེ་ལ་ཕྱི་པ་དང་",
            "ནང་པའི་ལུགས་ཀྱི་དབྱེ་བ་མི་འོས་མོད་ཀྱི། ",
            "ཚད་མ་མདོ་དང་སྡེ་བདུན་ལྟ་བུ་སྟོན་པ་དང་",
            "བསྟན་པ་ཚད་མར་སྒྲུབ་ཚུལ་སོགས་དང༌། ",
            "དེ་བཞིན་གཤེགས་པའི་གསང་བའི་བརྡ་སྔགས་ལས་བཤད་པ་དང༌། ",
            "བདུད་རྩི་སྙིང་པོའི་རྒྱུད་ལྟ་བུ་འབྱུང་བ་ལུས་འཁྲུག་གི་",
            "གེགས་སེལ་སྔགས་ཀྱི་སྨིན་གྲོལ་དང་འབྲེལ་བ་དང༌། ",
            "གསང་སྔགས་ཆོ་གའི་གར་དང་",
            "དབྱངས་དང་སྐུ་གཟུགས་ཀྱི་ཆ་ཚད་སོགས་བཟོ་དང༌། ",
            "དུས་ཀྱི་འཁོར་ལོའི་རྒྱུད་ཀྱི་ཕྱི་འཇིག་རྟེན་ལེའུའི་",
            "སྐར་རྩིས་ཀྱི་གཟའི་རྐང་པ་དང་དབུ་མའི་དབུགས་ཀྱི་",
            "གྲངས་སྦྱར་བ་ལྟ་བུའི་རྣམ་གཞག་རྣམས་ནི་",
            "ཕྱི་རོལ་པ་རྣམས་ལ་མ་གྲགས་པས་",
            "ནང་པའི་རིག་གནས་ཀྱི་ཁྱད་ཆོས་ཡིན་པ་སྨོས་མ་དགོས་སོ།།",
            "ཕྱི་རོལ་པའི་ལུགས་ཀྱི་ནང་རིག་པ་ནི་",
            "བསམ་གཟུགས་ཀྱི་ཏིང་འཛིན་སྒོམ་པ་དང༌། ",
            "དབང་ཕྱུག་པས་རླུང་གི་རྣལ་འབྱོར་སྒོམ་པ་དང༌། ",
            "གཅེར་བུ་པས་དེ་ཁོ་ན་ཉིད་ནཱ་ད་སྒོམ་པ་དང་བདག་གི་དེ་ཉིད་སྒོམ་པ་སོགས་ཡིན་ཡང༌། ",
            "དེ་དག་ལ་བདག་མེད་རྟོགས་པ་མེད་པའི་ཕྱིར་",
            "གནས་སྐབས་ཀྱི་རྫུ་འཕྲུལ་ལ་སོགས་པ་",
            "ཅུང་ཟད་འགྲུབ་མོད་ཀྱི་ཐར་པའི་ལམ་མིན་པས། ",
            "ཡང་དག་པའི་ནང་རིག་པ་ནི་རྣམ་པ་ཀུན་ཏུ་མེད་པས་",
            "འཇིག་རྟེན་ལས་མ་འདས་པ་ལ་སངས་རྒྱས་ཀྱི་གསུང་ནི་",
            "འཇིག་རྟེན་ལས་འདས་པའི་ལམ་སྟོན་པས་",
            "ནང་རིག་པ་ཡང་དག་པ་ཡིན་ནོ།།",
            "དེས་ན་ནང་རིག་པ་ནི་ཇི་ལྟ་ཇི་སྙེད་ཀྱི་",
            "ཆོས་ཀུན་གཏན་ལ་འབེབས་པ་ཡིན་པས་",
            "ཇི་སྙེད་པའི་ཆོས་ཤེས་པར་བྱེད་པའི་ཡན་ལག་ཏུ་",
            "བརྡ་སྤྲོད་པ་སོགས་རིག་པའི་གནས་ཀུན་ཀྱང་དེའི་ཡན་ལག་ཡིན་ནོ།།",
            "སངས་རྒྱས་ཀྱི་གསུང་ལ་ཚད་དང་",
            "མཐའ་མེད་ཀྱང་དེང་སང་འཕགས་བོད་དུ་",
            "ཇི་ལྟར་སྣང་བའི་མདོ་འདི་རྣམས་ནའང་སྒྲ་རིག་པ་སོགས་",
            "ཅི་རིགས་སུ་སྣང་བ་ནི་",
            "དགོངས་པ་ངེས་པར་འགྲེལ་བའི་མདོ་ལ་སོགས་པ་ལས། ",
            "ལྟོས་པ་དང་བྱ་བ་བྱེད་པ་སོགས་",
            "རིག་པ་བཞི་གསུངས་པ་འདིས་",
            "རྒྱུའམ་གཏན་ཚིགས་ཀྱི་རིག་པ་མ་ལུས་པ་བསྟན་པ་ཡིན་ལ",
            "སྒྲའི་རིག་པ་ཡང་མདོ་སྡེ་རྣམས་ལས། ",
            "ཐོགས་པ་དང་བཅས་པའི་ཕྱིར་གཟུགས་སོ།།",
            "མྱོང་བའི་བདག་ཉིད་ཀྱི་ཚོར་བའམ་ཞེས་སོགས་སྒྲའི་ངེས་ཚིག་དང༌། ",
            "ངེས་པའི་ཚིག་སོ་སོ་ཡང་དག་པར་ཡང་",
            "ལེགས་སྦྱར་འབའ་ཞིག་ཤེས་པ་ཙམ་དུ་མ་ཟད་",
            "སེམས་ཅན་ཐམས་ཅད་ཀྱི་སྐད་མཐའ་ཡས་པའི་",
            "ངེས་པའི་ཚིག་ཤེས་པ་ཡིན་པ་དང༌། ",
            "དེ་བཞིན་གཤེགས་པའི་གསུང་ཚིག་འབྲུ་བཟང་པོ་ཞེས་པའང་",
            "མིང་དང་རྐྱེན་གྱི་རྣམ་དབྱེ་ཚུལ་བཞིན་སྦྱར་བའི་",
            "ངེས་པའི་ཚིག་བཟང་བ་ཡིན་པ་དང༌། ",
            "དཔེ་རྒྱན་དང་ཉམས་ལྡན་ཕུལ་བྱུང་དང་",
            "གཟུགས་ཅན་ལ་སོགས་པའི་རྒྱན་དུ་གྱུར་པའི་",
            "སྙན་ངག་གི་ཉམས་ཕུན་སུམ་ཚོགས་པ་དང་ལྡན་པའི་",
            "གསུང་རེ་རེ་ནས་སྙན་དངགས་ཀྱི་དཔེར་བརྗོད་དུ་",
            "འོས་པ་ཚད་མེད་པ་སྣང་བ་དང་",
            "དུས་ཀྱི་འཁོར་ལོའི་རྒྱུད་ལས་སྐར་རྩིས་ཀྱི་",
            "ཆོ་ག་དངོས་སུ་བསྟན་པ་དང༌། ",
            "གར་དང་གླུ་དང་སྒྱུ་རྩལ་དང་",
            "བརྟག་པ་སྣ་ཚོགས་ཀྱང་མདོ་རྣམས་ལས་",
            "ཞར་དང་ཞར་ལ་ཐོན་པ་དང་བྱང་ཆུབ་སེམས་དཔའ་བཟོ་ཡི་",
            "གནས་རྣམས་ཀྱི་ཕ་རོལ་ཏུ་ཕྱིན་པའི་",
            "ཚུལ་རྒྱ་ཆེར་རོལ་བ་ལ་སོགས་ལས་གསུངས་པ་དང༌། ",
            "གསོ་བ་རིག་པ་ཡང་གསེར་འོད་དམ་པའི་",
            "མདོ་ལས་གསུངས་པ་ལྟ་བུས་མཚོན་ནས་སངས་རྒྱས་ཀྱི་གསུང་རབ་ལ་",
            "ནང་རིག་པ་འབའ་ཞིག་ལས་རིག་གནས་མི་འབྱུང་བ་མ་ཡིན་པས། ",
            "ཐེག་པ་ཆེན་པོའི་མདོ་སྡེ་ནང་དུ་རིག་པའི་",
            "གནས་ཐམས་ཅད་འདུས་པར་ཤེས་པར་བྱ་སྟེ",
            ""
        ],
        [
            "གདུལ་བྱ་རྣམས་ལ་གནས་སྐབས་དང་མཐར་ཐུག་གི་",
            "ཕན་བདེ་བྱེད་པ་གང་ཅི་ཡང་རུང་བ་གདུལ་བྱའི་",
            "རྐྱེན་དང་འཕྲད་ནས་ཞུས་ན་",
            "སངས་རྒྱས་ཀྱིས་མི་མཁྱེན་པ་དང་མི་གསུང་བ་མེད་ལ་",
            "བྱང་ཆུབ་སེམས་དཔའ་རྣམས་ཀྱིས་ཀྱང་མི་བརྗེད་པའི་",
            "གཟུངས་སུ་བཟུང་ནས་དུས་དང་དུས་སུ་སྟོན་པའི་ཕྱིར་",
            "ཇི་ལྟ་ཇི་སྙེད་ཀྱི་ཤེས་བྱ་ཐམས་ཅད་སངས་རྒྱས་ཀྱི་",
            "གསུང་རབ་ལས་འབྱུང་ངོ༌།། ",
            "གཉིས་པ་བདེན་པ་རྣམ་པར་གཞག་པ་ནི། ",
            "དེ་བཞིན་ཉིད་ནི་རྣམ་བདུན་པ། །",
            " བརྟེན་ནས་བདེན་པ་རྣམ་པར་གཞག། ",
            "ཅེས་པས་བསྟན་།",
            ""
        ],
        [
            "དེ་བཞིན་ཉིད་རྣམ་པ་བདུན་ལ་བརྟེན་ནས་",
            "བདེན་པ་རྣམ་པར་གཞག་པ་ཡིན་ནོ།།",
            "དེ་བཞིན་ཉིད་བདུན་ནི། ",
            "འཇུག་པའི་དེ་བཞིན་ཉིད་ནི་འཁོར་བར་རྒྱུན་གྱིས་འཇུག་པ་།",
            "ཇི་ལྟར་འཇུག་།",
            "མ་རིག་པའི་རྐྱེན་གྱིས་འདུ་བྱེད་སོགས་",
            "རྟེན་འབྲེལ་ཡན་ལག་བཅུ་གཉིས་གཅིག་གིས་གཅིག་བསྐྱེད་ནས་",
            "རྒྱུན་མི་འཆད་པར་འཁོར་བ་ཐོག་མ་མེད་པ་ནས་",
            "མཐའ་མ་མེད་པའི་བར་དུ་རྒྱུན་གྱིས་འཇུག་པའོ།།",
            "མཚན་ཉིད་ཀྱི་དེ་བཞིན་ཉིད་ནི་ཀུན་བཏགས་དང༌། ",
            "གཞན་དབང༌། ",
            "ཡོངས་གྲུབ་གསུམ་གྱི་མཚན་ཉིད་།",
            ""
        ],
        [
            "གཟུང་འཛིན་གཉིས་སུ་ཀུན་བཏགས་པ་དེ་ལྟར་མེད་པ་དང༌། ",
            "གཟུང་འཛིན་གཉིས་སུ་སྣང་བའི་ཕྱིན་ཅི་ལོག་གི་",
            "རྒྱུའམ་གཞི་གཞན་དབང་ཐ་སྙད་དུ་ཡོད་པ་དང༌། ",
            "གཞན་དབང་ལ་གཟུང་འཛིན་གཉིས་མ་གྲུབ་པས་",
            "གཉིས་སྟོང་གི་ཆོས་ཉིད་ཡོངས་གྲུབ་བོ། །",
            "རྣམ་པར་རིག་པའི་དེ་བཞིན་ཉིད་ནི་འདུས་བྱས་འདུས་མ་བྱས་ཀྱི་",
            "ཆོས་ཐམས་ཅད་སེམས་ལས་གཞན་དུ་ཡོད་པ་མ་ཡིན་པས་",
            "ས་བཅུ་པའི་མདོ་ལས། ",
            "ཀྱེ་རྒྱལ་བའི་སྲས་དག ",
            "ཁམས་གསུམ་པོ་འདི་ནི་སེམས་ཙམ་མོ། །",
            "ཞེས་གསུངས་པ་ལྟར། ",
            "ཆོས་ཐམས་ཅད་སེམས་ལ་སྣང་བ་ཙམ་དུ་ཟད་པས་",
            "རྣམ་པར་རིག་པ་ཉིད་དུ་གྲུབ་པའོ།།",
            "གནས་པའི་དེ་བཞིན་ཉིད་ནི་སྡུག་བསྔལ་གསུམ་",
            "རང་བཞིན་ལ་རྟག་ཏུ་གནས་པ་འཁོར་བའི་ཆོས་རྣམས་སོ།།",
            "ལོག་པར་སྒྲུབ་པའི་དེ་བཞིན་ཉིད་ནི་ལས་དང་ཉོན་མོངས་པའི་",
            "མཚན་ཉིད་ཅན་ཀུན་འབྱུང་གི་བདེན་པ་སྟེ་",
            "དེས་སྡུག་བསྔལ་བའི་རང་བཞིན་ཕྱིན་ཅི་ལོག་པར་སྒྲུབ་པའི་ཕྱིར་རོ། །",
            "རྣམ་པར་དག་པའི་དེ་བཞིན་ཉིད་ནི་འགོག་པའི་བདེན་པ་སྟེ་",
            "སྡུག་བསྔལ་དང་ཀུན་འབྱུང་གི་ཉེས་པ་རྣམ་པར་དག་པའི་ཕྱིར་རོ། །",
            "ཡང་དག་པར་བསྒྲུབ་པའི་དེ་བཞིན་ཉིད་ནི་ལམ་གྱི་བདེན་པ་།",
            "དེས་འགོག་པའི་བདེན་པ་ཕྱིན་ཅི་མ་ལོག་པར་སྒྲུབ་པའི་ཕྱིར་རོ། །",
            "འཇུག་པ་དང་གནས་པ་དང་ལོག་པར་སྒྲུབ་པ་གསུམ་གྱི་",
            "སེམས་ཅན་ཐམས་ཅད་འདྲ་ཞིང་མཉམ་མོ། །",
            "མཚན་ཉིད་ཀྱི་དེ་བཞིན་ཉིད་ལས་གཞན་དབང་དང་",
            "ཡོངས་གྲུབ་ཀྱི་མཚན་ཉིད་གཉིས་ཀྱིས་འདུས་བྱས་དང་",
            "འདུས་མ་བྱས་ཀྱི་ཆོས་ཐམས་ཅད་འདྲ་ཞིང་མཉམ་སྟེ",
            ""
        ],
        [
            "གཞན་དབང་གི་ཁོངས་སུ་རྣམ་པར་རིག་པའི་",
            "དེ་བཞིན་ཉིད་ཀྱང་འདུའོ།།",
            "མདོ་དགོངས་འགྲེལ་ལས་མཚན་ཉིད་ཀྱི་དེ་བཞིན་ཉིད་",
            "བདག་མེད་གཉིས་ཁོ་ན་ལ་གསུངས་ཏེ་",
            "དེ་ལྟར་ན་ཡོངས་གྲུབ་བོ། །",
            "རྣམ་པར་དག་པའི་དེ་བཞིན་ཉིད་ཀྱིས་",
            "ཉན་རང་སངས་རྒྱས་གསུམ་གྱི་བྱང་ཆུབ་འདྲ་ཞིང་",
            "མཉམ་མོ་ཞེས་འགོག་བདེན་ཐོབ་པ་ཙམ་ལ་འདྲ་བས་སོ།།",
            "ཡང་དག་སྒྲུབ་པས་ཡང་དག་པའི་དོན་གྱི་ཆོས་ཉན་པ་དང་",
            "སེམས་པ་དང་སྒོམ་པའི་ཆོས་ཐམས་ཅད་འདྲ་ཞིང་",
            "མཉམ་མོ་ཞེས་",
            "དེ་ལྟར་དགོངས་པ་ངེས་པར་འགྲེལ་བའི་མདོ་ལས་གསུངས་སོ།།",
            ""
        ],
        [
            "དེ་ལྟར་ན་འཁོར་བར་འཇུག་པ་དང་གནས་པ་ནི་",
            "མི་རྟག་སོགས་རྣམ་པ་བཞི་ལྡན་སྡུག་བསྔལ་གྱི་བདེན་པའོ།།",
            "ལོག་པར་སྒྲུབ་པ་ཀུན་འབྱུང་རབ་སྐྱེ་སོགས་ཀྱི་",
            "རྣམ་པ་བཞི་ལྡན་ཀུན་འབྱུང་བའི་བདེན་པའོ།།",
            "ཡོངས་སུ་གྲུབ་པའི་རང་བཞིན་གློ་བུར་གྱི་དྲི་མ་དང་བྲལ་བ་འགོག་",
            "ཞི་སོགས་རྣམ་པ་བཞི་ལྡན་འགོག་པའི་བདེན་པ་དང༌། ",
            "ཡང་དག་པར་སྒྲུབ་པའི་དེ་བཞིན་ཉིད་ནི། ",
            "ལམ་རིགས་པ་སོགས་རྣམ་པ་བཞི་ལྡན་ལམ་གྱི་",
            "བདེན་པ་སྟེ་བདེན་པ་བཞིའོ།།",
            "རྣམ་པར་རིག་པ་ནི་རྣམ་ཤེས་ཚོགས་བརྒྱད་དེ་འདི་ལ་",
            "མ་དག་པའི་གཞན་དབང་ནི་ཀུན་བཏགས་ལ་དམིགས་ནས་",
            "རྟེན་འབྲེལ་ལུགས་འབྱུང་གི་ཚུལ་གྱིས་",
            "འཁོར་བར་གནས་པའི་ཆ་ནི་སྡུག་བསྔལ་དང༌། ",
            "འཇུག་པའི་ཆ་ལོག་པར་སྒྲུབ་པ་ཀུན་འབྱུང་དུ་གཏོགས་ལ",
            "ཡོངས་གྲུབ་ལ་དམིགས་ནས་",
            ""
        ],
        [
            "ལམ་སྒྲུབ་པ་དག་པའི་གཞན་དབང་གི་ཆ་ནས་",
            "ཡང་དག་སྒྲུབ་པར་གཏོགས་པ་ཡིན་པས་དབུས་མཐའ་ལས་",
            "རྣམ་པར་རིག་པའི་དེ་བཞིན་ཉིད་ཡོངས་གྲུབ་ཏུ་བསྡུས་སོ།།",
            "གློ་བུར་གྱི་དྲི་མ་དང་བྲལ་བའི་",
            "དེ་བཞིན་ཉིད་ཡོངས་གྲུབ་འགོག་བདེན་ནོ།།",
            "སྐབས་འདིར་རྩ་འགྲེལ་གང་ལས་མ་གསུངས་ཀྱང་",
            "ཆོས་ལྔ་ཡང་མཚན་ཉིད་གསུམ་ལས་ཕྱེ་བ་ཡིན་།",
            "ཆོས་ལྔ་ནི་མིང་དང༌། ",
            "རྒྱུ་མཚན་དང༌། ",
            "རྣམ་པར་རྟོག་པ་དང༌། ",
            "དེ་བཞིན་ཉིད་དང༌། ",
            "ཡང་དག་པའི་ཡེ་ཤེས་ལྔའོ།།",
            "མིང་ནི་ཀ་བུམ་སོགས་ཀྱི་མིང་གིས་བཏགས་ཏེ་",
            "དེ་དང་དེ་དེར་འཛིན་པ་ཀུན་བཏགས་པའོ།།",
            "རྒྱུ་མཚན་ནི་གཞན་དབང་གཟུང་ཆར་སྣང་བ་",
            "ལྟོ་ལྡིར་བ་སོགས་ཆོས་དེ་དང་དེར་སྣང་བ་",
            "མིང་འདོགས་པའི་མཚན་མའམ་རྒྱུ་མཚན་དུ་སྣང་བའོ།།",
            ""
        ],
        [
            "རྣམ་པར་རྟོག་པ་ནི་",
            "འཛིན་པའི་ཆར་སྣང་བའི་རྣམ་ཤེས་ཚོགས་བརྒྱད་དོ།།",
            "དེ་བཞིན་ཉིད་ནི་འགྱུར་མེད་ཡོངས་གྲུབ་བོ། །",
            "ཡང་དག་པའི་ཡེ་ཤེས་ནི་དེ་བཞིན་ཉིད་ཀྱི་ཡུལ་ཅན་",
            "ཕྱིན་ཅི་མ་ལོག་པའི་ཡོངས་གྲུབ་ཅེས་",
            "ཡུལ་གྱི་མིང་ཡུལ་ཅན་ལ་བཏགས་པ་སྟེ་",
            "གནས་སྣང་མཐུན་པའི་དབང་གིས་སོ།།",
            "དེ་ལྟར་ན་ལང་ཀར་གཤེགས་པ་ལས། ",
            "ཆོས་ལྔ་རང་བཞིན་གསུམ་དང་ནི། །",
            " རྣམ་པར་ཤེས་པའི་ཚོགས་བརྒྱད་དང༌། །",
            " བདག་མེད་དོན་ནི་རྣམ་གཉིས་སུ། །",
            " ཐེག་ཆེན་མཐའ་དག་བསྡུས་པ་ཡིན།། ",
            "ཞེས་གསུངས་པ་ལྟར་འདི་དག་ཆོས་ཀྱི་སྤྱི་སྡོམ་ཆེན་པོ་ཡིན་ནོ།། ",
            "གསུམ་པ་རིགས་པ་རྣམ་པར་གཞག་པ་ནི། ",
            "རིགས་པ་ཐེག་པ་རྣམ་བཞག་པ། །",
            " རྣམ་པ་བཞི་དང་རྣམ་གསུམ་ཉིད། །",
            " ཞེས་པས་བསྟན་ཏེ",
            "རིགས་པ་དང་ཐེག་པ་རྣམ་པར་བཞག་པ་ནི་",
            "རིམ་པ་ལྟར་རྣམ་པ་བཞི་དང༌། ",
            "རྣམ་པ་གསུམ་ཉིད་དོ་ཞེས་མདོར་བསྟན་།",
            ""
        ],
        [
            "ཚུལ་བཞིན་ཡིད་ལ་བྱེད་པ་དང༌། །",
            " ཡང་དག་ལྟ་བ་འབྲས་ལྡན་དང༌། །",
            " ཚད་མས་རྣམ་འབྱེད་བསམ་མི་ཁྱབ།། ",
            "རིགས་པ་བཞིར་ནི་ཤེས་པར་བྱ།། ",
            "ཞེས་པས་བསྟན་།",
            "བྱ་བ་བྱེད་པའི་རིགས་པ་ནི་རྒྱུ་གང་གིས་",
            "འབྲས་བུ་གང་སྐྱེད་པར་ཤེས་པ་དང༌། ",
            "ལྟོས་པའི་རིགས་པ་ནི་འབྲས་བུ་གང་",
            "རྒྱུ་གང་ལ་ལྟོས་པ་ཡིན་པ་ཤེས་པའོ།།",
            "མེ་ཚ་བ་དང་ཆུ་གཤེར་བ་ལྟ་བུ་ཀུན་རྫོབ་ཀྱི་ཆོས་ཉིད་དང༌། ",
            "ཆོས་ཐམས་ཅད་སྟོང་པ་ཉིད་ཡིན་པ་",
            "དོན་དམ་པའི་ཆོས་ཉིད་དོ།།",
            "འཐད་པ་སྒྲུབ་པའི་རིགས་པ་ནི་མངོན་རྗེས་ཀྱི་ཚད་མས་",
            "དངོས་པོའི་གནས་ཚུལ་དང་མཐུན་པར་གཞལ་བའོ།།",
            ""
        ],
        [
            "དེ་ལ་བྱ་བ་བྱེད་པ་དང་ལྟོས་པའི་རིགས་པ་ནི། ",
            "མོས་སྤྱོད་དུ་བདག་མེད་གཉིས་ཀྱི་དོན་ཚུལ་བཞིན་",
            "ཡིད་ལ་བྱེད་པ་ནི་",
            "མཐོང་ལམ་དུ་ཆོས་ཉིད་ཀྱི་བདེན་པ་མཐོང་བའི་",
            "ཡང་དག་པའི་ལྟ་བ་",
            "འདྲེན་པའི་འབྲས་བུ་དང་བཅས་པ་ཡིན་པ་དང༌། ",
            "མཐོང་ལམ་གྱི་ཡང་དག་པའི་ལྟ་བ་ནི་",
            "རྣམ་པར་གྲོལ་བ་མྱ་ངན་ལས་",
            "འདས་པའི་འབྲས་བུ་དང་ལྡན་པ་ཡིན་པ་དེ་དག་ནི། ",
            "རྒྱུ་དེ་དག་གིས་འབྲས་བུ་དེ་དག་བསྐྱེད་པའི་བྱ་བ་བྱེད་པ་དང་",
            "འབྲས་བུ་དེ་དག་རང་རང་གི་རྒྱུ་དེ་ལ་ལྟོས་པ་ཡིན་པའི་ཆ་ནས་",
            "བྱ་བ་བྱེད་པའི་རིགས་པ་དང་ལྟོས་པའི་རིགས་པ་གཉིས་སོ།།",
            "དེ་ལྟར་རྒྱུ་འབྲས་བུ་འབྲེལ་བ་ནི་རྟེན་ཅིང་",
            "འབྲེལ་བར་འབྱུང་བའི་ཆོས་བསླུ་བ་མེད་པ་ཡིན་ཏེ་",
            "ས་བོན་གྲུང་པོ་ལས་མྱུ་གུ་སྐྱེ་བ་བཞིན་དུ་",
            "རྒྱུའི་འབྲས་བུ་སྐྱེད་པའི་བྱ་བ་བྱེད་པ་རྒྱུ་ཡོད་ན་",
            "འབྲས་བུ་ཡོད་པའི་རྗེས་འགྲོ་དང༌། ",
            "འབྲས་བུ་རྒྱུ་ལ་ལྟོས་པའི་རྒྱུ་མེད་ན་",
            "འབྲས་བུ་ལྡོག་པའི་ཕྱིར། ",
            "དེ་ལྟར་འོས་ཤིང་རིགས་པ་ཡིན་པར་ཚད་མས་རྣམ་པར་འབྱེད་པའམ་",
            "རྟོགས་པ་ནི་འཐད་པ་སྒྲུབ་པའི་རིགས་པའོ།།",
            "ཀུན་རྫོབ་ཏུ་དེ་ལྟར་སྣང་བ་ལ་བསླུུ་བ་མེད་ཀྱང་",
            "དོན་དམ་པར་བསྐྱེད་བྱ་སྐྱེད་བྱེད་ཀྱི་མཚན་མར་དམིགས་སུ་མེད་པ་ནི་",
            "དོན་དམ་པའི་ཆོས་ཉིད་བསམ་གྱིས་མི་ཁྱབ་པ་ཡིན་པ་ནི་",
            "ཆོས་ཉིད་ཀྱི་རིགས་པའོ།།",
            ""
        ],
        [
            "འདི་ནི་ཡང་དག་པའི་",
            "ལམ་འབའ་ཞིག་ལ་སྦྱར་བའི་རིགས་པ་བཞིའོ།།",
            "ཚུལ་འདིས་མཚོན་ནས་དོན་གཞལ་ཚུལ་ཐམས་ཅད་",
            "རིགས་པ་བཞིར་ནི་འདུས་པ་ཤེས་པར་བྱའོ།། ",
            "བཞི་པ་ཐེག་པ་གསུམ་རྣམ་པར་གཞག་པ་ནི། ",
            "བསམ་པ་དང་ནི་བཤད་ཉིད་དང༌། །",
            " སྦྱོར་བ་དང་ནི་ཚོགས་དག་དང༌། ། ",
            "འགྲུབ་པའི་རབ་ཏུ་དབྱེ་བ་ཡིས། །",
            " ཐེག་པ་རྣམ་པ་གསུམ་དུ་འདོད།། ",
            "ཅེས་པས་བསྟན་།",
            "བསམ་པ་ལ་སོགས་པ་ཆོས་ལྔ་པོ་ཆུང་བ་དང༌། ",
            "འབྲིང་དང༌། ",
            "ཆེན་པོའི་དབྱེ་བས་ཉན་ཐོས་ཀྱི་ཐེག་པ་དང༌། ",
            "རང་སངས་རྒྱས་ཀྱི་ཐེག་པ་དང༌། ",
            "ཐེག་པ་ཆེན་པོ་གསུམ་དུ་འགྱུར་ཏེ",
            "ཉན་ཐོས་རྣམས་གང་ཟག་གི་བདག་མེད་ཙམ་",
            "རྟོགས་པར་འདོད་པ་དང་",
            "མྱུར་དུ་རང་ཉིད་ཐར་པར་འདོད་པ་ཙམ་གྱིས་",
            "བསམ་པ་ཆུང་བ་དང་ནི། ",
            "དེའི་བསམ་པ་མཐུན་པར་དེ་བཞིན་གཤེགས་པས་ཀྱང་",
            "གང་ཟག་གི་བདག་མེད་པ་དང༌། ",
            "འཁོར་བ་སྡུག་བསྔལ་བ་སོགས་བདེན་བཞིའི་",
            "ཆོས་ཆུང་ངུ་བཤད་པ་ཉིད་དང༌། ",
            "ཆོས་ཆུང་ངུ་བཤད་པ་དེ་དག་ལ་ཉན་ཐོས་རྣམས་ཀྱིས་",
            "ཚེ་གསུམ་དང་བདུན་དུ་",
            "གོམས་པར་བྱེད་པའི་སྦྱོར་བ་ཆུང་བ་དང་ནི། ",
            "ཇི་ལྟར་སྦྱོར་བ་བཞིན་དུ་བསོད་ནམས་དང་",
            "ཡེ་ཤེས་ཀྱི་ཚོགས་དག་ཀྱང་ཆུང་བ་དང༌། ",
            "ཚོགས་ཆུང་བ་བཞིན་འབྲས་བུ་ཡང་ཉན་ཐོས་ཀྱི་",
            "བྱང་ཆུབ་ཆུང་ངུ་འགྲུབ་པའི་རབ་ཏུ་དབྱེ་བ་ཡིས་",
            "ཉན་ཐོས་ཀྱི་ཐེག་པ་རྣམ་པར་བཞག་།",
            ""
        ],
        [
            "རང་རྒྱལ་ནི་དབང་པོ་འབྲིང་ཡིན་པས་བདག་མེད་ཕྱེད་གཉིས་",
            "རྟོགས་ནུས་པ་དང་བསྐལ་པ་བརྒྱར་གོམས་པ་བསྲིང་ནུས་ཀྱི་",
            "ཉན་ཐོས་ལྟ་བུ་མ་ཡིན་པས་དབང་པོ་དང་བསམ་པ་འབྲིང་དུ་",
            "གྱུར་པ་ལ་དེ་བཞིན་གཤེགས་པས་དེ་དང་མཐུན་པར་",
            "རྟེན་ཅིང་འབྲེལ་འབྱུང་ལུགས་འབྱུང་ལྡོག་དང་",
            "གཟུང་བ་སྒྱུ་མ་ལྟ་བུའི་ཆོས་བཤད་པ་དང༌། ",
            "དེ་དག་དེ་ལ་སྦྱོར་བ་དང་ཚོགས་ཀྱང་",
            "ཉན་ཐོས་ལས་བཟང་བའི་བར་མ་བསགས་པ་དང༌། ",
            "འབྲས་བུ་ཡང་མྱ་ངན་ལས་འདས་པ་ལ་བྱེ་བྲག་མེད་ཀྱང་",
            "མངོན་ཤེས་ལ་ཁྱད་ཡོད་དེ་",
            "ཉན་ཐོས་དགྲ་བཅོམ་པའི་",
            "འཕྲུལ་ཀྱི་མིག་གིས་སྟོང་གཉིས་པ་ལས་མི་མཐོང་ལ",
            "རང་རྒྱལ་དགྲ་བཅོམ་པས་",
            "འཕྲུལ་གྱི་མིག་དང་རྣ་བས་སྟོང་གསུམ་གྱི་སྟོང་ཆེན་པོའི་",
            "འཇིག་རྟེན་ཁམས་ཀྱི་གཟུགས་མཐོང་བ་དང་སྒྲ་ཐོས་པ་སོགས་ཀྱི་",
            "སྒོ་ནས་ཉན་ཐོས་ལས་དབང་པོ་རྣོ་ཞིང་",
            "རྟོགས་པ་དང་རྫུ་འཕྲུལ་ཆེ་བའི་ཕྱིར་འབྲས་བུ་ལ་",
            "ཁྱད་ཞུགས་པ་རང་རྒྱལ་གྱི་ཐེག་པ་རྣམ་པར་གཞག་པ་དང༌། ",
            "བྱང་ཆུབ་སེམས་དཔའ་རྣམས་དབང་པོ་མཆོག་ཏུ་གྱུར་ནས་",
            "བདག་མེད་གཉིས་རྟོགས་ནུས་པའི་ཤེས་རབ་དང་",
            "སྙིང་རྗེས་གཞན་དོན་ལ་དམིགས་པས་བདག་གཞན་གཉིས་ཀའི་",
            "དོན་སྒྲུབ་ནུས་པའི་ཕྱིར་བསམ་པ་རྒྱ་ཆེ་ལ",
            "དེ་དང་མཐུན་པའི་ཐེག་པ་ཆེན་པོའི་ཆོས་ཟབ་ཅིང་",
            "རྒྱ་ཆེ་བ་བཤད་པ་དང༌། ",
            "ཇི་སྐད་བཤད་པ་དེ་བཞིན་ལུས་ངག་ཡིད་ཀྱི་སྒོ་ནས་",
            "དོན་གཉིས་བསྒྲུབ་པ་ལ་སྦྱོར་བ་དང༌། ",
            "བསོད་ནམས་དང་ཡེ་ཤེས་ཀྱི་ཚོགས་རྒྱ་ཆེན་པོ་བསགས་པ་དང༌། ",
            "མཐར་བླ་ན་མེད་པའི་བྱང་ཆུབ་ཆེན་པོ་འགྲུབ་པའི་",
            "འབྲས་བུ་རྒྱ་ཆེ་བས་དེ་ལྟར་ཐེག་པ་ཆེན་པོའི་ལམ་དང་",
            "འབྲས་བུ་རྣམ་པར་གཞག་པ་།",
            ""
        ],
        [
            "དེ་ལྟར་ཐེག་པ་རྣམ་པ་གསུམ་འདོད་དོ།།",
            "ཐེག་པ་ཆེན་པོ་དེའི་ཆེ་བ་བདུན་དང་",
            "ཐེག་པ་ཆེན་པོ་བསྡུ་བ་ནི་འོག་ཏུ་འཆད་དོ།། ",
            "གཉིས་པ་ཆོས་ཀྱི་དོན་ཡོངས་སུ་ཤེས་པ་རྣམ་པར་གཞག་པ་ནི། ",
            "མིང་དང་དངོས་དག་ཕན་ཚུན་དུ། །",
            " གློ་བུར་བ་ནི་ཉིད་དུ་བཙལ། ། ",
            "འདོགས་པ་རྣམ་པ་གཉིས་པོ་འདིར། །",
            " དེ་ཙམ་ཉིད་དུ་འཚོལ་བའོ།། ",
            "ཞེས་པས་བསྟན་།",
            "དེ་ལྟར་རྣམ་པར་བཞག་པ་བཞི་བཤད་པ་ལ་མཁས་པ་",
            "དེས་ཚིག་གི་སྒོ་ནས་སེམས་ཅན་རྣམས་ལ་",
            "ཆོས་སྟོན་པ་མཁས་པར་བྱས་ནས་",
            "ཆོས་ཀྱི་དོན་ནམ་མཚན་ཉིད་གང་ཡིན་པ་འཚོལ་ཞིང་",
            ""
        ],
        [
            "ཤེས་པར་བྱེད་དེ",
            "ཆོས་རྣམ་པ་བཞིའི་མིང་ཡོངས་སུ་འཚོལ་བ་དང༌། ",
            "དོན་ནམ་དངོས་པོ་ཡོངས་སུ་འཚོལ་བ་དང༌། ",
            "ངོ་བོ་ཉིད་བཏགས་པ་ཡོངས་སུ་འཚོལ་བ་དང༌། ",
            "ཁྱད་པར་དུ་བཏགས་པ་ཡོངས་སུ་འཚོལ་བ་བཞིའི་སྒོ་ནས་",
            "མོས་པ་སྤྱོད་པའི་སའི་དུས་ན་འཚོལ་བར་བྱེད་པར་རིག་པར་བྱའོ།།",
            "དེ་ཡང་མིང་ཀ་བ་དང་སྣམ་བུ་ཞེས་པ་དང༌། ",
            "དོན་ནི་ཆུ་བླུག་པའི་སྣོད་ལྟོ་ལྡིར་བ་དང༌། ",
            "སྣལ་མ་འདུས་པའི་བགོ་བའི་དངོས་པོར་རུང་བ་",
            "དེ་གཉིས་བྱིས་པ་རྣམས་ཀྱིས་མིང་ལ་དོན་དང༌། ",
            "དོན་ལ་མིང་དུ་བཟུང་སྟེ་",
            "མིང་དོན་ངོ་བོ་ཉིད་ཀྱིས་འབྲེལ་བ་ལྟར་འཛིན་ཀྱང༌། ",
            "བློ་དང་ལྡན་པས་མིང་དང་དངོས་པོ་དག་ཕན་ཚུན་དུ་",
            "དོན་ལ་མིང་གློ་བུར་དུ་རྣམ་པར་རྟོག་པས་བཏགས་པ་དང༌། ",
            "མིང་ལ་དོན་དུ་གློ་བུར་བའི་རྣམ་པར་རྟོག་པས་",
            "བཏགས་པ་བརྟགས་པ་གློ་བུར་བ་བརྙན་མའམ་",
            "གཡར་པོ་འདྲ་བ་ཉིད་དུ་ཡོངས་སུ་བཙལ་བའམ་བརྟག་པར་བྱ་སྟེ",
            "དོན་ལ་མིང་གློ་བུར་དུ་བཏགས་པ་མིན་པར་དོན་བྱུང་བ་ཙམ་ནས་",
            "མིང་བྱུང་ཞིང་འབྲལ་མི་ཤེས་པར་རང་བཞིན་གཅིག་ཡིན་།",
            "དོན་བུམ་པ་ལྟ་བུ་ཞིག་ནས་མེད་པའི་ཚེ་བུམ་པ་ཞེས་པའི་",
            "མིང་ཡང་ཞིག་ནས་མེད་པར་རིགས་ཀྱང་",
            "བུམ་པ་ཆག་ཀྱང་མིང་ཕྱི་ནས་ཡོད་པ་དང༌། ",
            "དེ་བཞིན་ཁྱིམ་པ་སོགས་ཀྱི་མིང་རབ་ཏུ་བྱུང་བའི་དུས་ན་",
            "མིང་གཞན་དུ་འགྱུར་ཀྱང་དངོས་པོ་མི་འགྱུར་བ་དང༌། ",
            "མིང་གང་ཡང་དོན་གང་ལ་བཏགས་སུ་མི་རུང་བ་མེད་པས་",
            "གློ་བུར་བརྡ་བྱེད་པའི་ཆེད་དུ་བཏགས་པ་ཙམ་ལས་",
            "མིང་དོན་ངོ་བོ་འབྲེལ་བ་མེད་པར་ཤེས་པའོ།།",
            "དེ་ལྟར་རྟོགས་པ་ན་ངོ་བོ་དང་ཁྱད་པར་དུ་འདོགས་པ་བུམ་པ་",
            "ཞེས་པའི་མིང་གིས་བུམ་པའི་ངོ་བོ་ལྟོ་ལྡིར་བ་གོ་བ་དང༌། ",
            "བུམ་པ་རིང་པོ་དང་བུམ་པ་མི་རྟག་པ་ལྟ་བུ་བུམ་པའི་",
            "ཁྱད་པར་སྟོན་པའི་ཚིག་གིས་འདོགས་པ་དེ་གཉིས་ཀྱང་",
            "གློ་བུར་བར་ཤེས་པའམ། ",
            "བློ་བརྟན་འགྲེལ་བ་ན་ས་སྲ་བ་ཆུ་གཤེར་བ་སོགས་ཀྱི་",
            "རང་མཚན་དུ་བཏགས་པ་དང༌། ",
            "ས་དང་ཆུ་སོགས་ཐམས་ཅད་མི་རྟག་པ་དང༌། ",
            "སྡུག་བསྔལ་བ་དང༌། ",
            "ཟག་བཅས་ཟག་མེད་སོགས་སུ་ཁྱད་པར་ཕྱེ་སྟེ་",
            ""
        ],
        [
            "བཏགས་པ་དེ་གཉིས་ཀ་མིང་ཙམ་ཚིག་ཙམ་དུ་བཏགས་པ་ལས་",
            "དེ་དང་དེའི་རང་བཞིན་དུ་གྲུབ་པ་མེད་པར་ཤེས་པ་ནི་",
            "ངོ་བོ་དང་ཁྱད་པར་དུ་འདོགས་པའོ་ཞེས་།",
            "གང་ལྟར་ཡང་ངོ་བོ་དང་",
            "ཁྱད་པར་འདོགས་པ་རྣམ་པ་གཉིས་པོ་འདིར་ཡང༌། ",
            "དེ་ལྟར་གློ་བུར་དུ་བཏགས་པ་ཙམ་ཉིད་དུ་ཡོངས་སུ་འཚོལ་བའོ།།",
            "འདིའི་གནད་ནི་",
            "མིང་དོན་གློ་བུར་དུ་བློས་སྦྲེལ་ནས་བཏགས་པ་དང༌། ",
            "བཏགས་དོན་ལ་དཔྱད་ན་",
            "བུམ་པ་ཞེས་པ་རིལ་པོ་པའི་རྫས་གཅིག མེད་དེ་",
            "ཁ་ཁྱེར་དང་ལྟོ་བ་སོགས་ཀྱི་ཆ་ལས་བཏགས་པ་དང༌། ",
            "ཆ་ཡང་རྡུལ་ཕྲ་རབ་ཀྱི་བར་དུ་གསིལ་ཏེ་",
            "ཕྱོགས་ཆས་གཞིགས་ན་",
            ""
        ],
        [
            "ཁྱད་པར་ཡང་མི་འགྲུབ་པ་དེ་བཞིན་ངོ་བོ་དང་",
            "ཁྱད་པར་དུ་བཏགས་པའི་ཆོས་གང་ཡང་",
            "མིང་གིས་བཏགས་པ་ཙམ་ལས་",
            "དོན་གྱི་ངོ་བོ་མེད་པར་བཏགས་ཡོད་ཙམ་དུ་རྟོགས་པའོ།། ",
            "ཐམས་ཅད་དམིགས་སུ་མེད་པའི་ཕྱིར། །",
            " ཡང་དག་ཡེ་ཤེས་རྣམ་པ་བཞི། །",
            " ས་རྣམས་ཀུན་ལ་བརྟན་པ་ཡི། །",
            " དོན་ཀུན་སྒྲུབ་པར་བྱེད་པར་འགྱུར།། ",
            "འཆིང་བ་ཡི་ནི་རྟེན་དག་དང༌། །",
            " ལོངས་སྤྱོད་ས་བོན་རྒྱུ་མཚན་འདིར། །",
            " སེམས་དང་སེམས་ལས་བྱུང་བ་རྣམས། །",
            " རྟེན་བཅས་ས་བོན་བཅས་ཏེ་བཅིངས།། ",
            "མདུན་བཞག་མཚན་མ་གང་ཡིན་དང༌། །",
            " བདག་ཉིད་འདུག་པ་གང་ཡིན་པ། །",
            " ཐམས་ཅད་རྣམ་འཇིག་བློ་ལྡན་གྱིས། །",
            " བྱང་ཆུབ་མཆོག་ནི་འཐོབ་པར་འགྱུར།། ",
            "དེ་བཞིན་ཉིད་དམིགས་ཤེས་པ་དང༌། །",
            " གཉིས་སུ་འཛིན་པ་རྣམ་སྤངས་དང༌། །",
            " གནས་ངན་ལེན་ལུས་མངོན་སུམ་པ། །",
            " བློ་ལྡན་དེ་",
            ""
        ],
        [
            "ཟད་བྱེད་པར་འདོད།། ",
            "དེ་བཞིན་ཉིད་དམིགས་ཡེ་ཤེས་ནི། །",
            " རྣམ་པ་ཐ་དད་མེད་བསྒོམས་ཤིང༌། །",
            " ཡོད་དང་མེད་དོན་མངོན་སུམ་པ། །",
            " རྣམ་རྟོག་དབང་འབྱོར་ཉིད་ཅེས་བྱ།། ",
            "བྱིས་པ་ཡང་དག་ཉིད་བསྒྲིབས་ནས།། ",
            "ཡང་དག་མ་ཡིན་ཀུན་ཏུ་སྣང༌།། ",
            "བྱང་ཆུབ་སེམས་དཔའ་དེ་བསལ་ནས།། ",
            "ཡང་དག་ཉིད་ནི་ཀུན་ཏུ་སྣང༌།།",
            ""
        ],
        [
            "དོན་མེད་པ་དང་དོན་ཡོད་ངག །",
            " མི་སྣང་སྣང་བ་ཡིན་ཞེས་བྱ།། ",
            "དེ་ནི་གནས་གཞན་གྱུར་པ་སྟེ།། ",
            "འདོད་རྒུར་སྤྱོད་ཕྱིར་ཐར་པ་ཡིན།། ",
            "དོན་ཆེན་རྣམ་པ་ཐམས་ཅད་དུ། །",
            " གཞན་དང་གཞན་རིགས་མཐུན་སྣང་བ། །",
            " བར་ཆད་བྱེད་ཡིན་དེ་ལྟ་བས། །",
            " ཡོངས་ཤེས་བྱས་ནས་དེ་སྤང་ངོ༌།། ",
            "ཞེས་པས་བསྟན་།",
            ""
        ],
        [
            "དེ་ལྟར་མོས་སྤྱོད་དུ་ཡོངས་སུ་",
            "འཚོལ་བ་བཞི་བཙལ་བ་ལ་བརྟེན་ནས་",
            "མཐོང་ལམ་དུ་ཡོངས་སུ་ཤེས་པ་བཞི་འབྱུང་བ་ནི། ",
            "མིང་དང་དོན་ངོ་བོ་དང་ཁྱད་པར་བཞི་པོ་",
            "ཐམས་ཅད་དམིགས་སུ་མེད་པའི་ཕྱིར་",
            "ཡང་དག་པ་ཇི་ལྟ་བ་བཞིན་དུ་ཤེས་པའི་",
            "ཡེ་ཤེས་རྣམ་པ་བཞི་འབྱུང་བ་ནི་མིང་ཡོངས་སུ་འཚོལ་བ་དང་",
            "ལྡན་པ་ཡང་དག་པ་ཇི་ལྟ་བ་བཞིན་དུ་ཤེས་པ་དང༌། ",
            "དོན་ནམ་དངོས་པོ་ཡོངས་སུ་འཚོལ་བ་དང་",
            "ལྡན་པ་ཡང་དག་ཇི་ལྟ་བ་བཞིན་དུ་ཤེས་པ་དང༌། ",
            "རང་བཞིན་ནམ་ངོ་བོ་ཡོངས་སུ་འཚོལ་བ་དང་",
            "ལྡན་པ་ཡང་དག་པ་ཇི་ལྟ་བ་བཞིན་དུ་ཤེས་པ་དང༌། ",
            "ཁྱད་པར་ཡོངས་སུ་འཚོལ་བ་དང་ལྡན་པ་",
            "ཡང་དག་པ་ཇི་ལྟ་བ་བཞིན་དུ་ཤེས་པའོ།།",
            "དེ་ལ་མིང་ཐམས་ཅད་དངོས་པོ་མེད་ཅིང་",
            "སྟོང་ལ་དམིགས་སུ་མེད་པར་ཤེས་པ་ནི་ངོ་བོའོ།།",
            "དེ་བཞིན་དུ་བུམ་སོགས་དངོས་པོ་ཐམས་ཅད་དང༌། ",
            "དངོས་པོ་རྣམས་རང་རང་གི་ངོ་བོའམ་རང་མཚན་དང༌། ",
            "དེའི་ཁྱད་པར་སྐྱེ་འགག་ལ་སོགས་པའི་",
            "ཆོས་རྣམས་རང་བཞིན་མེད་ཅིང་",
            "སྟོང་ལ་དམིགས་སུ་མེད་པར་ཤེས་པ་ནི་ཡོངས་སུ་ཤེས་པ་བཞི་།",
            "དེ་ནི་ས་བཅུ་པོ་ཀུན་ལ་བརྟན་པ་",
            "བྱང་ཆུབ་སེམས་དཔའི་སྤང་བྱ་སྤོང་བ་དང་",
            "རྟོགས་བྱ་རྟོགས་པའི་དོན་ནམ་",
            "རང་གཞན་གྱི་དོན་ཀུན་སྒྲུབ་པར་བྱེད་པར་འགྱུར་རོ། །",
            "ཚིག་བཅད་ཕྱེད་ཀྱིས་ཡོངས་ཤེས་ཀྱི་མཚན་ཉིད་དང༌། ",
            "ཕྱེད་ཕྱི་མས་ལས་བསྟན་ཏོ་ཞེས་འགྲེལ་བར་གསུངས་པ་ལྟར་རོ། །",
            "ཡང་ན་ལས་ཀྱི་འཆིང་བ་ལས་",
            "དགྲོལ་བ་ཡིན་པས་དེ་བཤད་པ་།",
            "གང་གིས་འཆིང་བར་བྱེད་པ་ནི་འཆིང་བ་ཡི་ནི་རྟེན་ནམ་",
            "གནས་སུ་གྱུར་པ་སྣོད་ཀྱི་འཇིག་རྟེན་གྱི་མཚན་མ་ཀུན་གཞིའི་",
            "རྣམ་ཤེས་ཀྱིས་དམིགས་པའི་ཡུལ་དུ་སྣང་བ་དག་དང༌། ",
            "ལོངས་སྤྱོད་ཀྱི་མཚན་མ་ནི་",
            "ཡུལ་དྲུག་ལ་རྣམ་ཤེས་དྲུག་ལོངས་སྤྱོད་པ་དང༌། ",
            "ས་བོན་གྱི་རྒྱུ་མཚན་ནམ་མཚན་མ་",
            "ས་བོན་ཐམས་ཅད་པ་ཀུན་གཞི་རྣམ་པར་ཤེས་པ་།",
            ""
        ],
        [
            "དེ་ལྟར་མཚན་མའམ་འཆིང་བའི་རྒྱུ་མཚན་གསུམ་གྱིས་བཅིང་ངོ༌།།",
            "དེ་རྣམས་ཀྱིས་གང་བཅིངས་།",
            "འཁོར་བ་འདིར་ཞེས་སམ་འདིར་ཞེས་ཉེ་ཚིག་གིས་",
            "བསྟན་པ་ལྟར་འཆིང་བྱེད་གསུམ་དང་ལྷན་ཅིག་པའི་",
            "སེམས་རྣམ་ཤེས་ཚོགས་བརྒྱད་དང༌། ",
            "སེམས་བྱུང་ཚོར་འདུ་རེག་པ་སོགས་ལྔ་བཅུུ་ང་གཅིག་རྣམས་དང༌། ",
            "རྟེན་ནི་མིག་དབང་ནས་ཡིད་དབང་བར་དྲུག་དང་བཅས་པའི་",
            "ལུས་དབང་རྟེན་ཁོག་པ་དང་བཅས་པ་ནི་",
            "གཟུགས་ཀྱི་ཕུང་པོ་སྟེ་དེ་ལྟར་ཕུང་པོ་ལྔ་པོ་བཅིང་ངོ༌།།",
            "ཇི་ལྟར་བཅིངས་ན་ས་བོན་དང་བཅས་ཏེ་",
            "བཅིངས་ཞེས་པ་ས་བོན་ལྡན་པས་བཅིངས་པའི་དོན་།",
            "གནས་དང་ལོངས་སྤྱོད་ཀྱི་མཚན་མའི་བག་ཆགས་",
            "ས་བོན་ཀུན་གཞི་ལ་བསགས་ནས་ལྡན་པ་དེ་",
            "མ་སྤང་གི་བར་དེ་སྲིད་དུ་མི་ཐར་ཞིང་བཅིངས་སོ།།",
            "དེ་ལྟར་འཆིང་བ་ངོས་བཟུང་ནས་",
            "དེ་ལས་འགྲོལ་བའི་ཐབས་བཤད་པ་ནི། ",
            "སྔོན་ཆོས་ཉན་བསམ་སྒོམ་པའི་སྦྱོར་བ་ལ་བརྟེན་ནས་",
            ""
        ],
        [
            "རང་གི་བློ་ཡི་མདུན་ན་བཞག་པའི་མཚན་མ། ",
            "རྣམ་པར་བམ་པ་དང་ཀེང་རུས་ལ་སོགས་པ་",
            "མདོར་ན་བློས་དམིགས་པའི་མཚན་མ་གང་ཡིན་པ་དང༌། ",
            "དེ་ལྟར་ཆེད་དུ་བློས་དམིགས་ནས་",
            "མདུན་དུ་བཞག་པ་མ་ཡིན་ཡང་",
            "སེམས་ཅན་རྣམས་འཁོར་བ་ཐོག་མ་མེད་པའི་",
            "དུས་ནས་མཚན་མར་རྟོག་པ་གོམས་པའི་ཆེད་དུ་",
            "བསྒྲིམ་མི་དགོས་པར་ཀ་བ་དང་",
            "བུམ་པ་སོགས་ཆོས་སྣ་ཚོགས་ཀྱི་",
            "མཚན་མ་བདག་ཉིད་འདུག་པ་སྟེ་",
            "བློ་ཡི་ཡུལ་ན་རང་བཞིན་གྱིས་ཡོད་པ་གང་ཡིན་པ་།",
            "དེ་ལྟར་བློས་བཏགས་པའི་མཚན་མ་དང་",
            "མ་བཏགས་པར་སྣང་བའི་",
            "མཚན་མ་གཉིས་པོ་མེད་པར་ཤེས་།",
            "མཚན་མའི་དམིགས་པ་ཐམས་ཅད་རྣམ་པར་",
            "འཇིག་པར་བྱེད་པའི་བློ་ལྡན་གྱིས་འཆིང་བ་ཀུན་བཅད་ནས་",
            "བྱང་ཆུབ་མཆོག་ནི་འཐོབ་པར་འགྱུར་རོ། །",
            "མཚན་མ་གཉིས་འཇིག་པར་བྱེད་པའི་ཚུལ་ཡང༌། ",
            "དང་པོ་བློས་བཏགས་པའི་མཚན་མ་ཀེང་རུས་ལ་སོགས་པའི་",
            "རྣམ་པར་སྣང་བའི་མཚན་མ་འདི་དག་སེམས་ལ་",
            "སྣང་བར་ཟད་ཀྱི་དེ་དང་དེའི་རྣམ་པར་གྲུབ་པའི་",
            "དོན་གྱི་ངོ་བོ་མེད་པར་གཞིགས་ནས",
            "དེ་བཞིན་དུ་བདག་ཉིད་འདུག་པ་",
            "བུམ་སོགས་ཀྱི་དངོས་པོ་ཐམས་ཅད་ཀྱང་",
            "སེམས་དང་སེམས་བྱུང་ལ་",
            ""
        ],
        [
            "སྣང་བར་ཟད་ཀྱི་རང་བཞིན་ནམ་",
            "རང་གི་ངོ་བོས་གྲུབ་པ་མེད་པར་ཤེས་ནས་",
            "དེ་ལྟར་བསྒོམ་པར་བྱའོ།།",
            "དེ་ལ་ཡང་ཉན་རང་རྣམས་ཀྱིས་",
            "ཕུང་པོ་ལ་གཙང་བདེ་རྟག་བདག་ཏུ་རྟོག་པ་བཤིག་སྟེ་",
            "མི་གཙང་མི་རྟག་སྡུག་བསྔལ་བ་དང་",
            "གང་ཟག་གི་བདག་མེད་པར་བསྒོམས་པས་",
            "ཉན་རང་གི་བྱང་ཆུབ་འཐོབ་བོ། །",
            "བྱང་ཆུབ་སེམས་དཔའ་རྣམས་ཀྱིས་",
            "གང་ཟག་དང་ཆོས་ཀྱི་ངོ་བོ་ཉིད་མི་དམིགས་པར་",
            "སྟོང་པར་གཞིགས་ཏེ་",
            "བསྒོམས་པས་བླ་མེད་བྱང་ཆུབ་འཐོབ་པར་འགྱུར་རོ། །",
            "དེ་ལྟར་བསྒོམས་པས་མཚན་མའི་འཆིང་བ་ལས་ཐར་ཞིང་",
            "གྲོལ་བའི་ཚུལ་ནི། ",
            "ངོ་བོ་ཉིད་གསུམ་གྱི་མཚན་ཉིད་ཡོངས་སུ་ཤེས་པས་",
            "ཀུན་གཞིའི་རྣམ་པར་ཤེས་པ་ལ་ཉོན་མོངས་པ་དང་",
            "ཤེས་བྱའི་སྒྲིབ་པའི་བག་ཆགས་ཡོད་པ་སྤངས་ནས་",
            ""
        ],
        [
            "ཐར་བར་འགྱུར་ཏེ",
            "ཆོས་ཐམས་ཅད་ཀྱི་དེ་བཞིན་ཉིད་ཆོས་ཀྱི་དབྱིངས་ལ་",
            "དམིགས་པའི་ཤེས་པའམ་ཡེ་ཤེས་ཀྱིས་ཡོངས་གྲུབ་ཀྱི་",
            "མཚན་ཉིད་མངོན་སུམ་དུ་བྱེད་པ་དང༌། ",
            "གཟུང་བ་དང་འཛིན་པ་གཉིས་སུ་འཛིན་པའམ། ",
            "གང་ཟག་དང་ཆོས་ཀྱི་བདག་གཉིས་སུ་འཛིན་པ་རྣམ་པར་སྤངས་པས་",
            "ཀུན་བཏགས་ཀྱི་མཚན་ཉིད་མངོན་སུམ་དུ་བྱེད་པ་དང༌། ",
            "ཉོན་མོངས་པ་དང་ཤེས་བྱའི་སྒྲིབ་པའི་གནས་ངན་ལེན་གྱི་",
            "ལུས་སམ་ཚོགས་པ་དང་ལྡན་པ་ཀུན་གཞི་རྣམ་པར་ཤེས་པའི་",
            "རང་བཞིན་ཕྱིན་ཅི་མ་ལོག་པར་མངོན་སུམ་དུ་",
            "གྱུར་པ་ན་གཞན་དབང་མངོན་སུམ་དུ་གྱུར་པའོ།།",
            "བློ་ལྡན་བྱང་སེམས་རྣམས་ཀྱིས་དེ་ལྟར་",
            "མཚན་ཉིད་གསུམ་མངོན་དུ་བྱས་ནས་",
            "ཀུན་གཞིའི་རྣམ་པར་ཤེས་པ་གཞན་དབང་གི་མཚན་ཉིད་ལ་",
            "ཡོད་པའི་ཉོན་ཤེས་ཀྱི་སྒྲིབ་པ་མཐའ་དག་ཟད་པར་གྱུར་ནས་",
            "འཆིང་བ་ཀུན་ལས་གྲོལ་བ་ཡིན་པར་འདོད་དོ།།",
            "གལ་ཏེ་འཕགས་པ་ཉན་ཐོས་རྣམས་ལ་ཡང་",
            "ཕྱིན་ཅི་ལོག་བཞིའི་མཚན་མ་བཤིགས་པའི་",
            "ཡང་དག་པའི་ཤེས་པ་ཡོད་པ་ཡིན་ན་",
            ""
        ],
        [
            "བྱང་ཆུབ་སེམས་དཔའ་རྣམས་ཀྱིས་ཀྱང་",
            "བདག་གཉིས་སུ་དམིགས་པའི་",
            "མཚན་མ་བཤིགས་པའི་ཡང་དག་པའི་ཤེས་པ་དང་",
            "ཁྱད་ཅི་ཡོད་སྙམ་ན",
            "ཉན་ཐོས་རྣམས་ཀྱིས་མཚན་མ་མེད་པ་སྒོམ་པ་ལས་",
            "བྱང་ཆུབ་སེམས་དཔའི་མཚན་མེད་སྒོམ་པ་ཁྱད་དུ་འཕགས་ཚུལ་ནི། ",
            "བྱང་ཆུབ་སེམས་དཔས་དེ་བཞིན་ཉིད་ལ་དམིགས་པའི་",
            "ཡེ་ཤེས་ནི་འཁོར་བ་དང་མྱང་འདས་ཐ་དད་པའི་",
            "མཚན་མར་མི་དམིགས་ཏེ་",
            "འཁོར་བ་དང་མྱ་ངན་ལས་འདས་པ་གཉིས་ཀྱི་རང་བཞིན་ཆོས་ཀྱི་",
            "དབྱིངས་ཡེ་ནས་མྱ་ངན་ལས་འདས་པ་ཡིན་པས། ",
            "འཁོར་བ་སྤང་བྱ་དང་མྱང་འདས་བླང་བྱའི་",
            "རྣམ་པ་གཉིས་སུ་ཐ་དད་མེད་པར་རྟོགས་ནས་",
            "འཁོར་བ་ཉིད་མྱང་འདས། ",
            "ཆོས་ཐམས་ཅད་ནི་སྟོང་པ་ཉིད་ཡིན་པ་ཡོངས་སུ་",
            "ཤེས་ནས་སྒོམ་པས་ཉན་ཐོས་ཀྱི་མཚན་མེད་སྒོམ་པ་ལས་ཁྱད་པར་འཕགས་ཏེ",
            "འཕགས་པ་བློ་གྲོས་མི་ཟད་པའི་མདོ་ལས། ",
            "ཆོས་ཀྱི་དབྱིངས་དང༌། ",
            "འཁོར་བའི་ཁམས་དང༌། ",
            "མྱ་ངན་ལས་འདས་པའི་ཁམས་དང༌། ",
            "སེམས་ཅན་གྱི་ཁམས་དང༌། ",
            "ཆོས་ཐམས་ཅད་ཀྱི་ཁམས་དེ་ནི་མཚུངས་སོ།།",
            ""
        ],
        [
            "ཅིའི་ཕྱིར་མཚུངས་ཞེ་།",
            "སྟོང་པ་ཉིད་སྟོང་པ་ཉིད་དུ་མཚུངས་པས་ན་དེ་ནི་མཚུངས་སོ་ཞེས་གསུངས་པ་ལྟར་རོ། །",
            "ཉན་ཐོས་རྣམས་ཀྱིས་མཚན་མ་འཁོར་བ་དང་མཚན་མེད་མྱང་འདས་ཐ་དད་དུ་དམིགས་།",
            "འཁོར་བ་སྐྱེ་རྒ་ན་འཆི་སོགས་ཀྱི་སྡུག་བསྔལ་དང་བཅས་པས་མ་ཞི་བའི་མཚན་མར་བལྟས་ནས་སྤོང་བར་།",
            "མྱ་ངན་འདས་པ་སྡུག་བསྔལ་ཐམས་ཅད་དང་ཉེས་པའི་མཚན་མ་ཐམས་ཅད་མེད་པས་ཞི་བའི་རྣམ་པར་བལྟས་ནས་",
            "མངོན་སུམ་དུ་བྱ་བར་འདོད་དོ།།",
            "དེ་ལྟར་བྱང་ཆུབ་སེམས་དཔས་མཚན་མ་ཐམས་ཅད་ཆོས་ཀྱི་དབྱིངས་སུ་ཐ་མི་དད་པར་བསྒོམས་ཤིང་",
            "སྒོམ་པ་ཡོངས་སུ་གྲུབ་པའི་ཚེ། ",
            "ཡེ་ནས་ཡོད་པ་གཉིས་སྟོང་གི་རང་བཞིན་ཡོངས་སུ་གྲུབ་པ་མངོན་སུམ་དུ་མཐོང་ཞིང་",
            "ཡེ་ནས་གཟུང་འཛིན་ཀུན་བཏགས་ཀྱི་མཚན་མ་མེད་པའི་དོན་ཡང་མངོན་སུམ་དུ་གྱུར་པས་།",
            ""
        ],
        [
            "ཡོད་པ་དང་མེད་པ་མངོན་སུམ་དུ་གྱུར་པའི་",
            "ཡང་དག་པའི་ཤེས་པ་ཐོབ་པ་དེའི་ཚེ། ",
            "སེམས་ཀྱིས་གང་དང་ཅི་བསམ་པ་དེ་དང་དེ་བཞིན་འགྲུབ་སྟེ་",
            "ནམ་མཁའ་སྟོང་པ་ལས་ཀྱང་",
            "ཡོ་བྱད་ཀྱི་ཆར་འབབ་པར་གྱུར་ཅིག་ཅེས་བསམས་ན་ཡང་",
            "ཡོ་བྱད་ཀྱི་ཆར་འབབ་པས། ",
            "རྣམ་པར་རྟོག་པ་ལ་དབང་བསྒྱུར་བའམ་",
            "དབང་འབྱོར་བ་ཉིད་ཅེས་བྱའོ།།",
            "གལ་ཏེ་འཁོར་བ་ཉིད་",
            "རང་བཞིན་གྱིས་མྱ་ངན་ལས་འདས་པ་ཡིན་།",
            "སེམས་ཅན་ཐམས་ཅད་ཡེ་ནས་མྱ་ངན་ལས་",
            "འདས་པར་ཅིས་མི་འགྱུར་ཞེས་བརྒལ་བ་།",
            "འཁོར་བ་ཉིད་ཀྱི་རང་བཞིན་མྱ་ངན་ལས་འདས་པ་ཡིན་ཡང༌། ",
            "བྱིས་པ་སོ་སོའིསྐྱེ་བོ་རྣམས་བདག་དང་ཆོས་སུ་ཞེན་པའི་",
            "བག་ཆགས་ཀྱི་སྒྲིབ་པས་ཡང་དག་པ་གདོད་ནས་",
            "མྱ་ངན་ལས་འདས་པའི་དེ་བཞིན་ཉིད་བསྒྲིབས་།",
            ""
        ],
        [
            "ཡང་དག་མ་ཡིན་པ་གཉིས་སྣང་འཁོར་བའི་",
            "རང་བཞིན་ཀུན་ཏུ་སྣང་།",
            "རབ་རིབ་ཅན་གྱིས་སྐྲ་ཤད་དང་",
            "འཁྲུལ་བའི་བློས་ཐག་པ་སྤྲུལ་དུ་མཐོང་བ་བཞིན་ནོ།།",
            "བྱང་ཆུབ་སེམས་དཔའ་རྣམས་ལ་",
            "བདག་དང་ཆོས་ཀྱི་ངོ་བོར་འཛིན་པ་མེད་པས། ",
            "གཟུང་འཛིན་གཉིས་སུ་སྣང་བ་དེ་བསལ་ནས་",
            "གཉིས་སུ་མེད་པའི་དེ་བཞིན་ཉིད་ཡང་དག་པ་ནི་",
            "ཀུན་ཏུ་སྣང་སྟེ",
            "མིག་སྐྱོན་དག་པས་རབ་རིབ་མེད་པར་མཐོང་བ་དང༌། ",
            "ཡིད་ཤེས་མ་འཁྲུལ་བས་ཐག་པ་ལ་ཐག་པར་ཤེས་པ་བཞིན་ནོ།།",
            "དེའི་ཕྱིར་བྱིས་པ་རྣམས་ནི་",
            "བསྒྲིམ་མི་དགོས་པར་ཡོད་པ་",
            "མི་མཐོང་མེད་པར་མཐོང་ངོ༌།།",
            ""
        ],
        [
            "བྱང་ཆུབ་སེམས་དཔའ་རྣམས་བསྒྲིམ་མི་དགོས་པར་ངང་གིས་",
            "དོན་མེད་པ་གཟུང་འཛིན་གྱི་མཚན་མ་དང་དོན་ཡོད་པ་དེ་བཞིན་ཉིད་དག་",
            "རིམ་བཞིན་མི་སྣང་བ་དང་སྣང་བ་ཡིན་པར་ཤེས་པར་བྱ་སྟེ་",
            "ཡོད་པ་སྣང་གི་མེད་པ་མི་སྣང་བ་ཡིན་ནོ།།",
            "དེ་ལྟ་བུ་ནི་",
            "གཞན་དབང་གི་རང་བཞིན་ཀུན་གཞི་རྣམ་ཤེས་གནས་གཞན་དུ་གྱུར་པ་ཞེས་བྱ་།",
            "གནས་གཞན་དུ་གྱུར་པ་དེ་ཉིད་མཚན་མའི་འཆིང་བ་ཀུན་དང་བྲལ་བས་ངང་གི་",
            "སེམས་རང་དབང་དུ་གྱུར་ནས་འདོད་དགུར་སྤྱོད་ཕྱིར་ཐར་པ་ཞེས་བྱ་བ་ཡིན་།",
            "དཔེར་ན་",
            "སྐྱེ་བོ་བཅིངས་པ་ལས་ཐར་པ་དག་རང་ཅི་དགར་སྤྱོད་ཆོག་པ་ལྟར་",
            "གནས་གྱུར་པའི་སེམས་དེ་ཡང་ནམ་མཁའ་ལྟར་ཆགས་སོགས་ཉོན་མོངས་པའི་གཞན་དབང་དང་བྲལ་བའི་ཕྱིར་",
            "འདོད་དགུའམ་ཅི་དགར་སྤྱོད་པ་ཡིན་ནོ།། ",
            "དེ་ལྟར་སེམས་འཆིང་བ་ཀུན་ལས་གྲོལ་ཡང་",
            "ཕྱི་སྣོད་ཀྱི་འཇིག་རྟེན་རྒྱ་ཆེན་པོར་སྣང་བ་འདི་ཇི་ལྟར་ལྡོག་སྟེ་",
            "གནས་ཀྱི་མཚན་མ་ཟད་པར་མི་ནུས་སོ་སྙམ་།",
            ""
        ],
        [
            "སངས་རྒྱས་ཀྱི་ཞིང་སྦྱང་བའི་ཚུལ་བཤད་པ་ནི། ",
            "ཕྱི་རོལ་སྣོད་ཀྱི་རྣམ་པར་སྣང་བ་འདི་ཡང་",
            "ཀུན་གཞིའི་ཁམས་ལ་ཡོད་པའི་སྣོད་ཀྱི་",
            "བག་ཆགས་གཟུང་ཆའི་རྣམ་པ་སྣོད་ལྟར་སྣང་བ་ལ་",
            "ནང་གི་ཀུན་གཞིའི་རྣམ་པར་ཤེས་པས་",
            "དམིགས་པས་གཟུང་འཛིན་དུ་སྣང་བ་ཙམ་ལས་",
            "གཞན་པའི་ཕྱི་རོལ་དོན་གྱི་དངོས་པོར་",
            "གྱུར་པའི་སྣོད་གཞན་ཡོད་པ་མ་ཡིན་ཏེ་",
            "རྨི་ལམ་གྱི་སྐབས་སུ་སྣོད་ཀྱི་སྣང་བ་ཤར་བ་བཞིན་ནོ།།",
            "དེས་ན་ཕྱི་རོལ་གྱི་དོན་དུ་སྣང་བ་རྒྱ་ཆེན་པོ་སྣོད་ཉིད། ",
            "དུས་རྣམ་པ་ཐམས་ཅད་དུ་བར་མ་ཆད་པ་",
            "ལྟ་བུར་སྣང་བ་ནི་ཀུན་གཞིའི་",
            "རྣམ་ཤེས་སྐད་ཅིག་མ་རྒྱུན་ཆགས་པ་ལས་",
            "དེ་ལྟར་ས་གཞི་ལ་སོགས་པའི་སྣོད་ཉིད་དུ་སྣང་ངོ༌། །",
            "དེ་ལྟར་སྣང་བའི་མཚན་མ་ཡོད་པ་དང་",
            "དེ་ལ་དེ་ཉིད་དུ་ཞེན་ཅིང་ཆགས་པ་ཡོད་པ་",
            "དེ་སྲིད་དུ་སངས་རྒྱས་ཀྱི་ཞིང་དག་པ་",
            "ཉིད་དུ་མི་སྣང་སྟེ་ཐ་མལ་བར་སྣང་བ་འགྱུར་ཞིང་",
            "ཞིང་སྐྱོང་བ་ལ་བར་ཆད་བྱེད་པ་ཡིན་ནོ།།",
            "གལ་ཏེ་ས་ཆེན་པོ་སོགས་སྣོད་ཀྱི་",
            "འཇིག་རྟེན་འདི་ཀུན་གཞི་རྣམ་པར་ཤེས་པའི་",
            "སྐད་ཅིག་རེ་རེའི་སེམས་ལ་",
            "སྣང་བ་ཡིན་གྱི་ཕྱི་དོན་དུ་མེད་ན་",
            ""
        ],
        [
            "སེམས་ཅན་སྣོད་དེ་ན་གནས་པ་རྣམས་ཀྱི་",
            "སྤྱོད་ཡུལ་དུ་རྟག་ཏུ་བརྟན་པར་གནས་ཤིང་",
            "སྔར་མཐོང་བ་དང་ཕྱིས་མཐོང་བ་ཁྱད་མེད་པ་འདི་",
            "ཇི་ལྟར་ཡིན་ཞེས་བརྒལ་བ་།",
            "ལན་དུ། ",
            "དེ་ནི་ས་གཞི་སོགས་སྣོད་རྣམས་སྐད་ཅིག་མ་ཡིན་ཡང་",
            "སྔ་ཕྱིའི་སྐད་ཅིག་གཞན་དང་",
            "གཞན་རིགས་མཐུན་པར་སྣང་བ་ལ་འདྲ་བའི་སྒོ་ནས་",
            "གཅིག་ཏུ་འཁྲུལ་བ་ཡིན་ནོ།།",
            "དེ་བཞིན་དུ་སྣོད་འདིར་སྐྱེས་པ་རྣམས་ལས་",
            "མཐུན་པའི་བག་ཆགས་ཅན་ཡིན་པས་",
            "བག་ཆགས་དེའི་མཐུས་གཞན་དང་",
            "གཞན་ཀུན་ལའང་མཐུན་པར་སྣང་ཞིང་",
            "མི་འདྲ་བར་མི་སྣང་ལ",
            "སེམས་ཀྱི་བག་ཆགས་འགྱུར་ན་",
            "སྣོད་ཀྱང་རྣམ་པ་གཞན་དང་",
            "གཞན་དུ་འགྱུར་བར་སྣང་སྟེ་",
            ""
        ],
        [
            "ས་འོག་ལ་སྤྱོད་པ་གྲུབ་པ་རྣམས་ཀྱིས་ས་ལ་འཇུག་པའི་",
            "བུག་པ་ཡོད་པ་སོགས་སུ་མཐོང་བ་བཞིན་ནོ།།",
            "དེས་ན་ཇི་སྲིད་ཕྱི་རོལ་གྱི་སྣོད་རང་མཚན་པ་སྣང་ཞེན་",
            "ཡོད་པ་དེ་སྲིད་དུ་དེ་ཉིད་ཞིང་ཡོངས་སུ་དག་པར་",
            "སྤྱོད་པ་ལ་བར་ཆད་བྱེད་པ་ཡིན་ནོ།།",
            "འོ་ན་ཇི་ལྟར་བྱས་པས་སངས་རྒྱས་ཀྱི་ཞིང་དག་པར་འགྱུར་ཞེ་།",
            "ཇི་སྲིད་སེམས་ལ་ས་ཆེན་པོ་སོགས་སྣོད་དུ་སྣང་བ་",
            "རང་མཚན་ཡོད་པ་དང་དེར་ཞེན་པ་དེ་ཉིད་",
            "ཞིང་ཡོངས་སུ་དག་པར་སྤྱོད་པའི་བར་ཆད་ཡིན་པ་དེ་ལྟ་བས་།",
            "བར་ཆད་དེ་ཡོངས་སུ་ཤེས་པར་བྱས་ནས་",
            "སྣོད་ཀྱི་མཚན་མ་དང༌། ",
            "དེ་ལ་དེར་ཞེན་པ་དེ་སྤངས་ནས་",
            ""
        ],
        [
            "མཚན་མ་མེད་པའི་དེ་བཞིན་ཉིད་ལ་གནས་པར་བྱས་པས་",
            "སངས་རྒྱས་ཀྱི་ཞིང་གཞི་དང་རྒྱན་ལ་སོགས་པའི་",
            "བཀོད་པ་ཕུན་སུམ་ཚོགས་པ་དང་ལྡན་པའི་",
            "རྣམ་པར་དག་པ་ཡོངས་སུ་སྦྱོང་བ་འགྲུབ་བོ། །",
            " གསུམ་པ་ཆོས་འཆད་པ་པོ་བྱང་ཆུབ་སེམས་དཔའི་",
            "ཡོན་ཏན་དཔག་ཏུ་མེད་པ་རྣམ་པར་གཞག་པ་རྣམ་པ་ལྔ་ནི། ",
            "ཡོངས་སྨིན་རྣམ་པར་སྦྱང་བྱ་དང༌། །",
            " འཐོབ་བྱ་སྨིན་པ་རུང་བྱ་དང༌། །",
            " ཡང་དག་བཤད་པའི་དངོས་པོ་ནི། །",
            " བློ་ལྡན་རྣམས་ཀྱི་དཔག་ཏུ་མེད།། ",
            "ཅེས་པས་བསྟན་།",
            "དེ་ལྟར་ཡང་དག་པའི་ཡེ་ཤེས་ཀྱི་མཚན་མའི་",
            "འཆིང་བ་ལས་གྲོལ་བའི་བྱང་ཆུབ་སེམས་དཔའ་དེས་",
            "ནམ་མཁའི་ཁམས་ཀྱི་མཐས་གཏུགས་པའི་",
            "སེམས་ཅན་ཡོངས་སུ་སྨིན་པར་བྱ་བ། ",
            "ཉན་རང་བྱང་སེམས་ཀྱི་རིགས་ཅན་གསུམ་",
            "སོ་སོ་རང་རང་གི་ཐེག་པས་སྨིན་པར་བྱ་བ་དང༌། ",
            "མ་ངེས་པའི་རིགས་ཅན་རྣམས་ཐེག་གསུམ་གང་རུང་གིས་སྨིན་པར་བྱ་བ་དང༌། ",
            "རིགས་ཆད་རྣམས་དགེ་བཅུ་ལ་བཀོད་དེ་",
            "མངོན་མཐོར་སྨིན་པར་བྱེད་པས་ཡོངས་སུ་",
            "སྨིན་པར་བྱ་བའི་དངོས་པོ་དཔག་ཏུ་མེད་པ་ཞེས་བྱའོ།།",
            "རྣམ་པར་སྤྱད་པར་བྱ་བའི་དངོས་པོ་དཔག་ཏུ་མེད་པ་ནི། ",
            "སྣོད་ཀྱི་འཇིག་རྟེན་ཏེ་དེ་དག་ཀྱང་",
            "ངམ་གྲོག་དང་ཚེར་མ་ལྗན་ལྗིན་སོགས་མ་དག་པའི་",
            "དངོས་པོ་ཀུན་ནས་མེད་པར་རིན་པོ་ཆེའི་",
            "གཞི་བདུད་རྩིའི་ཆུ་ཀླུང་དང་",
            "དཔག་བསམ་གྱི་ཤིང་ལ་སོགས་པའི་",
            "བཀོད་པས་མཛེས་ཤིང་ཡོངས་སུ་",
            "དག་པའི་སངས་རྒྱས་ཀྱི་ཞིང་",
            "རྣམ་པར་དག་པར་ཡོངས་སུ་སྦྱང་བ་ཡིན་ལ",
            "འཇིག་རྟེན་གྱི་ཁམས་ཀྱང་ནམ་མཁའི་གཏོས་ཀུན་ཏུ་ཟ་འོག་གི་",
            "གུར་བཞིན་དུ་གནས་པས་ན་དཔག་ཏུ་མེད་པ་དང༌། ",
            "འཐོབ་པར་བྱ་བའི་དངོས་པོ་དཔག་ཏུ་མེད་པ་ནི། ",
            "དགེ་མི་དགེའི་དངོས་པོ་གཉིས་ལས་",
            "མི་དགེ་བ་རྣམས་སྤངས་ནས་",
            ""
        ],
        [
            "དགེ་བའི་ཆོས་ཟག་པ་མེད་པ་སྟོབས་བཅུ་དང་",
            "མི་འཇིགས་པ་བཞི་དང་དབང་བཅུ་ལ་སོགས་པ་མངོན་དུ་",
            "བྱ་བའི་ཆོས་དཔག་ཏུ་མེད་པ་ནི་འཐོབ་པར་བྱ་བའོ།།",
            "སྨིན་པར་བྱ་རུང་བའི་དངོས་པོ་དཔག་ཏུ་མེད་པ་ནི། ",
            "རིགས་ཆད་མ་གཏོགས་པའི་རིགས་ཅན་བཞི་",
            "ཐེག་པ་གསུམ་གྱིས་སྨིན་པར་བྱ་རུང་བའི་དངོས་པོ་ཡིན་ལ་",
            "དེ་དག་ཀྱང་དཔག་ཏུ་མེད་པའོ།།",
            "སྨིན་པར་བྱ་བའི་དངོས་པོ་དང་འདི་ལ་ཁྱད་ཅི་ཡོད་།",
            "རིགས་ཡོད་མེད་ཐམས་ཅད་སྨིན་པར་བྱ་བའི་དངོས་པོ་ཡིན་ཡང་",
            "གཏན་དུ་སྨིན་པར་བྱ་རུང་བ་ནི་ཐར་པར་སྨིན་པ་ཡིན་པའི་",
            "ཆ་ནས་ཕྱེ་བ་ཙམ་གྱི་ཁྱད་པར་དུ་བཤད་དོ།།",
            "ཡང་དག་པར་བསྟན་པར་བྱ་བའམ་",
            "བཤད་པའི་དངོས་པོ་དཔག་ཏུ་མེད་པ། ",
            "གདུལ་བྱའི་སེམས་ཅན་དེ་དག་འདུལ་བའི་ཐབས་ཀྱི་",
            "ཆོས་བསྟན་པ་ཡང་ཆགས་པ་ཅན་ལ་མི་སྡུག་པ། ",
            "ཞེ་སྡང་ཅན་ལ་བྱམས་པ་སོགས་ཆོས་ཀྱི་སྒོ་",
            "བསམ་གྱིས་མི་ཁྱབ་པའི་ཕྱིར་དཔག་ཏུ་མེད་པའོ།།",
            ""
        ],
        [
            "དེ་ལྔ་ཡང་རིམ་པ་བཞིན་དུ། ",
            "སྣོད་གང་ལ་གནས་།",
            "འཐོབ་བྱ་གང་དང་ལྡན་པས༌། ",
            "རིགས་ཡོད་པ་གང་ཞིག ",
            "ཆོས་བཤད་པ་གང་གིས་སྨིན་པར་བྱེད་པ་ཞེས་སྦྱར་རོ། །",
            "དེ་ལྟར་དངོས་པོ་ལྔ་བསྟན་པ་དེ་ནི་",
            "བློ་ལྡན་བྱང་ཆུབ་སེམས་དཔའ་རྣམས་ཀྱི་དཔག་ཏུ་མེད་པ་ལྔའོ།། ",
            "བཞི་པ་ཆོས་བཤད་པའི་འབྲས་བུ་རྣམ་པར་གཞག་པ་ལ་རྣམ་པ་བརྒྱད་ནི། ",
            "བྱང་ཆུབ་སེམས་ནི་སྐྱེ་བ་དང༌། །",
            " མི་སྐྱེ་བ་ཡི་བཟོད་པ་ཉིད། །",
            " དྲི་མེད་མིག་ནི་དམན་པ་དང༌། །",
            " ཟག་པ་ཟད་པ་ཉིད་དང་ནི། །",
            " དམ་ཆོས་ཡུན་རིང་གནས་པ་དང༌། །",
            " བྱེ་བྲག་ཤེས་གཅོད་ལོངས་སྤྱོད་ཉིད། །",
            " དེ་ལ་ཞུགས་པ་བློ་ལྡན་གྱི། །",
            " བཤད་པའི་འབྲས་བུ་ཡིན་ཞེས་བྱ།། ",
            "ཞེས་པས་བསྟན་།",
            "ཐེག་ཆེན་གྱི་ཆོས་བཤད་པས་གང་ཟག་གཞན་བླ་ན་མེད་པའི་བྱང་ཆུབ་ཏུ་སེམས་བསྐྱེད་པ་དང༌། ",
            "མི་སྐྱེ་བའི་དོན་ལ་བཟོད་པ་ཉིད་ཐོབ་པ་ནི་ཐེག་ཆེན་གྱི་ཆོས་བསྟན་པས་གང་ཟག་ལ་ལ་མོས་སྤྱོད་ཀྱི་དུས་ན་མི་སྐྱེ་བའི་ཆོས་ལ་",
            "དོན་སྤྱིའི་ཚུལ་གྱིས་བཟོད་པ་ཐོབ་པ། ",
            "བཟོད་པ་དེ་ཁོ་ན་ཉིད་ཀྱི་ཕྱོགས་གཅིག་ལ་ཞུགས་པ་སྟེ་འདི་ནི་བཟོད་པ་ཆུང་ངུའོ།།",
            "ས་དང་པོ་ཐོབ་ནས་",
            ""
        ],
        [
            "གཟུང་འཛིན་དང་བྲལ་བའི་དེ་ཁོ་ན་ཉིད་མངོན་སུམ་རྟོགས་ནས་",
            "མི་སྐྱེ་བའི་དོན་ལ་བཟོད་པ་དངོས་སུ་ཐོབ་པ་ནི་",
            "ས་བརྒྱད་པ་ལ་ལྟོས་ནས་བཟོད་པ་འབྲིང་པོའོ།།",
            "ས་བརྒྱད་པར་མི་རྟོག་པ་ལྷུན་གྱིས་གྲུབ་པས་",
            "མི་སྐྱེ་བའི་ཆོས་ལ་བཟོད་པ་ཆེན་པོ་ཐོབ་པ་།",
            "མདོ་རྣམས་ལས་ཀྱང་ཆོས་ཀྱི་རྣམ་གྲངས་འདི་བཤད་པའི་",
            "ཚེ་གང་ཟག་འདི་ཙམ་",
            "ཞིག་གིས་བླ་མེད་བྱང་ཆུབ་ཏུ་སེམས་བསྐྱེད་པ་དང༌། ",
            "ཆོས་རྣམས་ལ་ཆོས་ཀྱི་རྗེས་སུ་མཐུན་པའི་བཟོད་པ་འཐོབ་པ་དང༌། ",
            "འཕགས་ལམ་འཐོབ་པ་དང༌། ",
            "མི་སྐྱེ་བའི་བཟོད་པ་འཐོབ་པར་གསུངས་པ་བཞིན་ནོ།།",
            "ཉན་ཐོས་ཀྱི་ཆོས་བསྟན་པས་ཆོས་རྣམས་ལ་ཆོས་ཀྱི་མིག་",
            "དྲི་མ་མེད་པ་ཐེག་པ་ཆེན་པོའི་མཐོང་ལམ་ལས་",
            "དམན་པ་འཐོབ་པ་དང༌། ",
            "མཐར་ཐུག་ཟག་པ་ཐམས་ཅད་ཟད་པ་དགྲ་བཅོམ་པ་འཐོབ་པ་གཉིས་སོ།།",
            "དེ་ལ་ཆོས་ཀྱི་མིག་ཐོབ་པ་ནི་ཉན་ཐོས་ཀྱི་མཐོང་ལམ་སྟེ་",
            "བདེན་པ་བཞི་མཐོང་བའི་ཆོས་ཀྱི་མིག་ལྟ་བུའི་ཡེ་ཤེས་སྐྱེས་པས་སོ།།",
            ""
        ],
        [
            "དེ་ཡང་བཟོད་པ་བརྒྱད་གཉེན་པོ་ཡིན་པས་ཉོན་མོངས་པའི་རྡུལ་མེད་པ་དང༌། ",
            "ཤེས་པ་བརྒྱད་མཐོང་སྤང་ལས་གྲོལ་བའི་དྲི་མ་མེད་པ་ཤེས་བྱ་།",
            "དེ་ལྟར་ཆོས་ཀྱི་མིག་རྡུལ་མེད་ཅིང་",
            "དྲི་མ་དང་བྲལ་བ་འཐོབ་པ་ནི་",
            "མཐོང་སྤང་ལས་གྲོལ་བའི་རྒྱུན་དུ་ཞུགས་པའོ།།",
            "དེ་ལྟར་ཉན་ཐོས་ཀྱི་མཐོང་ལམ་ཐོབ་པ་དེས་ཆོས་ལ་བརྟེན་ནས་",
            "བསྒོམ་པའི་སྤང་བྱའི་ཉོན་མོངས་ཁམས་གསུམ་གྱི་སས་བསྡུས་པ་རྣམས་སྤངས་ནས་",
            "ཟག་པ་ཐམས་ཅད་ཟད་ནས་",
            "ཟད་མི་སྐྱེ་ཤེས་པའི་ཡེ་ཤེས་ཐོབ་པ་དགྲ་བཅོམ་པ་འཐོབ་པར་འགྱུར་རོ། །",
            "དེ་ལྟར་ཡང་མདོ་ལས་ཆོས་ཀྱི་རྣམས་གྲངས་འདི་བཤད་པས་གང་ཟག་ཁ་ཅིག་རྡུལ་མེད་ཅིང་",
            "དྲི་མ་དང་བྲལ་བའི་ཆོས་ལ་ཆོས་ཀྱི་མིག་སྐྱེས་སོ་ཞེས་དང༌། ",
            "གང་ཟག་ཁ་ཅིག་ལེན་པ་མེད་པར་ཟག་པ་ཐམས་ཅད་ལས་",
            "སེམས་རྣམ་པར་གྲོལ་བར་གྱུར་ཏོ་",
            "ཞེས་གསུངས་པ་བཞིན་ནོ།།",
            ""
        ],
        [
            "ཐེག་པ་ཆེ་ཆུང་གི་ཆོས་གང་བཤད་ཀྱང༌། ",
            "ཆོས་སྨྲ་བ་གཅིག་ལས་གཞན་འཕེལ་ཏེ་",
            "འཇིག་རྟེན་འདིར་དམ་པའི་ཆོས་ཡུན་རིང་དུ་གནས་པ་དང༌། ",
            "ཆོས་རྣམས་ཀྱི་རང་དང་སྤྱིའི་མཚན་ཉིད་སྔོན་མ་ཤེས་པ་ཤེས་ཤིང༌། ",
            "ཐེ་ཚོམ་དུ་གྱུར་པ་རྣམས་གཅོད་པར་བྱེད་པ་དང༌། ",
            "མི་ཤེས་པ་དང་ཐེ་ཚོམ་མེད་པར་ཆོས་ཀྱི་དོན་ངེས་པར་གྱུར་ནས་",
            "དམ་པའི་ཆོས་དགའ་བ་ཁ་ན་མ་ཐོ་བ་མེད་པའི་གནས་ལ་ལོངས་སྤྱོད་པ་ཉིད་དུ་གྱུར་པ་གང་ཡིན་པ་དེ་ནི། ",
            "ཆོས་སྟོན་པ་དེ་ལ་ཞུགས་པ་བློ་ལྡན་གྱིས་ཆོས་བཤད་པའི་འབྲས་བུ་ཡིན་པ་ཤེས་པར་བྱའོ།། ",
            "ལྔ་པ་ཐེག་པ་ཆེན་པོའི་ཁྱད་ཆོས་དང་བསྡུ་བ་རྣམ་པར་གཞག་པ་ནི། ",
            "དམིགས་པ་ཆེ་བ་ཉིད་དང་ནི། །",
            " དེ་བཞིན་སྒྲུབ་པ་གཉིས་དག་དང༌། །",
            " ཡེ་ཤེས་བརྩོན་འགྲུས་རྩོམ་པ་དང༌། །",
            " ཐབས་ལ་མཁས་པར་འགྱུར་བ་དང༌། །",
            " ཡང་དག་འགྲུབ་པ་ཆེན་པོ་དང༌། །",
            " སངས་རྒྱས་ཕྲིན་ལས་ཆེན་པོ་སྟེ།། ",
            "ཆེན་པོ་འདི་དང་ལྡན་པའི་ཕྱིར། །",
            " ཐེག་ཆེན་ཞེས་ནི་ངེས་པར་བརྗོད།། ",
            "རིགས་དང་ཆོས་ལ་མོས་པ་དང༌། །",
            " དེ་བཞིན་སེམས་ནི་བསྐྱེད་པ་དང༌། །",
            " སྦྱིན་ལ་སོགས་པ་སྒྲུབ་པ་དང༌། །",
            " སྐྱོན་མེད་པ་ལ་འཇུག་ཉིད་དང༌། །",
            " སེམས་ཅན་རྣམས་ཡོངས་སྨིན་བྱེད་དང༌། །",
            " ཞིང་ནི་རྣམ་པར་སྦྱོང་བ་དང༌། །",
            " མི་གནས་མྱ་ངན་འདས་པ་དང༌། །",
            " བྱང་ཆུབ་མཆོག་དང་སྟོན་པའོ།།",
            ""
        ],
        [
            "གཅིག་ནི་མོས་པ་དང་ལྡན་པ། །",
            " ལྷག་པའི་བསམ་པ་དག་པ་གཞན། །",
            " མཚན་མ་དང་ནི་མཚན་མེད་དང༌། །",
            " མངོན་པར་འདུ་བྱེད་མེད་སྤྱོད་པ། །",
            " ལྔ་པོ་འདི་དག་ས་ཀུན་ལ།། ",
            "བྱང་ཆུབ་སེམས་དཔའ་ཡིན་ཞེས་བྱ།། ",
            "ཞེས་པས་བསྟན་།",
            "ཐེག་པ་ཆེན་པོ་ནི་ཐེག་པ་ཆུང་ངུ་ལས་ཁྱད་པར་བདུན་གྱིས་འཕགས་།",
            "དམིགས་པ་ཆེ་བ་ནི། ",
            "ཉན་ཐོས་རྣམས་ཉན་ཐོས་ཀྱི་སྡེ་སྣོད་གསུམ་ལ་དམིགས་པ་ལས་",
            "བྱང་ཆུབ་སེམས་དཔའ་རྣམས་ཐེག་པ་ཆེན་པོ་ཟབ་ཅིང་ཆེ་བའི་སྡེ་སྣོད་དཔག་ཏུ་མེད་པ་ཉིད་ལ་དམིགས་པ་དང་ནི། ",
            "དེ་བཞིན་དུ་བསྒྲུབ་པ་ཆེན་པོ་ནི་ཉན་ཐོས་རྣམས་བདག་གི་དོན་ཙམ་སྒྲུབ་ལ",
            "བྱང་ཆུབ་སེམས་དཔས་བདག་དང་གཞན་གྱི་དོན་སྒྲུབ་པ་གཉིས་དང་ལྡན་པ་དག་དང༌། ",
            "ཡེ་ཤེས་ཆེན་པོ་ནི། ",
            "ཉན་ཐོས་རྣམས་གང་ཟག་གི་བདག་མེད་ཙམ་རྟོགས་ཤིང་",
            "བྱང་ཆུབ་སེམས་དཔས་ཆོས་དང་གང་ཟག་ལ་བདག་མེད་པར་རྟོགས་པ་དང༌། ",
            "ཉན་ཐོས་རྣམས་ཚེ་གསུམ་མམ་བདུན་ཙམ་དུ་བརྩོན་འགྲུས་རྩོམ་ལ",
            ""
        ],
        [
            "བྱང་ཆུབ་སེམས་དཔས་བསྐལ་པ་གྲངས་མེད་གསུམ་གྱི་བར་དུ་",
            "བརྩོན་འགྲུས་རྩོམ་པས་བརྩོན་འགྲུས་རྩོམ་པ་ཆེ་བ་དང༌། ",
            "ཉན་ཐོས་རྣམས་འཁོར་བར་འཇིགས་ནས་",
            "དེ་སྤངས་པའི་ཞི་བདེ་དོན་དུ་གཉེར་བའི་ཐབས་མཁས་པ་དང་མི་ལྡན་ལ་",
            "བྱང་ཆུབ་སེམས་དཔའ་རྣམས་སྙིང་རྗེས་འཁོར་བ་ཡོངས་སུ་",
            "མི་གཏོང་ཡང་ཤེས་རབ་ཀྱིས་ཉོན་མོངས་པས་མི་གོས་པ་",
            "པདྨོ་འདམ་ལས་སྐྱེས་པ་ལྟ་བུའི་ཐབས་ལ་མཁས་པར་གྱུར་པ་དང་ལྔ་ནི་",
            "འདིས་འདེགས་པ་རྒྱུའམ་ལམ་གྱི་ཐེག་པའི་ཁྱད་པར་རོ། །",
            "ཉན་ཐོས་རྣམས་དགྲ་བཅོམ་པའི་འབྲས་བུ་དང་",
            "ཟད་པར་ཟིལ་གནོན་མངོན་ཤེས་དྲུག་ཙམ་ཐོབ་ནས་",
            "ཕུང་པོ་ལྷག་མེད་དུ་ཟད་པ་དང༌། ",
            "བྱང་ཆུབ་སེམས་དཔའི་ཐེག་པས་འབྲས་བུ་སྟོབས་དང་",
            "མི་འཇིགས་པ་སོགས་དཔག་ཏུ་མེད་པ་དག་ནམ་ཡང་",
            "མི་ཟད་པ་ཡང་དག་པར་འགྲུབ་པ་ཆེན་པོ་དང༌། ",
            "ཉན་ཐོས་རྣམས་དགྲ་བཅོམ་ཐོབ་ཀྱང་མངོན་པར་བྱང་ཆུབ་པ་དང་",
            "ཆོས་ཀྱི་འཁོར་ལོ་བསྐོར་བ་སོགས་མི་བྱེད་ཀྱི། ",
            "བྱང་སེམས་རྣམས་མངོན་པར་སངས་རྒྱས་ནས་",
            "འོག་མིན་གྱི་ཕོ་བྲང་ན་བཞུགས་པ་དང༌། ",
            "ལྷུམས་སུ་ཞུགས་པ་དང༌། ",
            "མངོན་པར་བྱང་ཆུབ་པ་སོགས་ཀྱི་མཛད་པ་སེམས་ཅན་གྱི་",
            "མཐའི་བར་དུ་སྟོན་པའི་སངས་རྒྱས་ཀྱི་ཕྲིན་ལས་ཆེན་པོ་སྟེ་",
            "འདི་གཉིས་འདིར་",
            "འདེགས་པ་འབྲས་བུའི་ཐེག་པའི་དབང་དུ་བྱས་པའོ།།",
            "དེ་ལྟར་ཆེན་པོ་བདུན་པོའི་འདི་དང་ལྡན་པའི་ཕྱིར། ",
            "ཐེག་ཆེན་ཞེས་ནི་ངེས་པར་བརྗོད་དོ།།",
            "ཐེག་པ་ཆེན་པོ་བསྡུ་བ་རྣམ་པར་གཞག་པ་ནི། ",
            "ཐེག་པ་ཆེན་པོ་ཤེས་རབ་གྱི་ཕ་རོལ་ཏུ་ཕྱིན་པ་",
            "སྟོང་ཕྲག་བརྒྱ་པ་དང་",
            "སངས་རྒྱས་ཕལ་པོ་ཆེ་ལ་སོགས་པ་ཐེག་པ་ཆེན་པོའི་",
            "མདོ་དཔག་ཏུ་མེད་པ་རྣམས་ཀྱི་དོན་བརྗོད་ན་",
            ""
        ],
        [
            "མཐའ་ལས་འདས་ཀྱང་ཐེག་ཆེན་ཐམས་ཅད་ཀྱི་དོན་བསྡུས་ན་རྣམ་གཞག་རྣམ་པ་བརྒྱད་དམ་བཅུ་པོ་འདིར་འདུས་པས་།",
            "དེ་དག་ལ་ཐེག་པ་ཆེན་པོ་ཞེས་བྱའོ།།",
            "དེ་གང་ཞེ་ན་ཐེག་པ་ཆེན་པོའི་རིགས་སམ་ཁམས་ཡོད་པ་དང༌། ",
            "རིགས་ལ་བརྟེན་ནས་",
            "ཐེག་ཆེན་གྱི་ཆོས་ལ་མོས་པ་དང༌། ",
            "དེ་བཞིན་དུ་མོས་པའི་དབང་གིས་བླ་མེད་བྱང་ཆུབ་ཏུ་སེམས་ནི་",
            "བསྐྱེད་པ་གསུམ་ནི་རིགས་ལ་གནས་པའི་སྐབས་ཀྱིས་སོ།།",
            "དེ་ལྟར་སེམས་བསྐྱེད་ནས་མོས་སྤྱོད་ཀྱི་སར་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དྲུག་བསྒྲུབ་པ་དང༌། ",
            "དེ་ལས་ས་དང་པོར་གཟུང་འཛིན་དང་བྲལ་བའི་ཡེ་ཤེས་སྐྱེས་ནས་",
            "འཇིག་རྟེན་ལས་འདས་པ་འཕགས་པའི་ས་སྐྱོན་མེད་ལ་",
            ""
        ],
        [
            "འཇུག་པ་ཉིད་དང༌། ",
            "ས་གཉིས་པ་ནས་བདུན་པའི་བར་དུ་བྱང་ཕྱོགས་དང་",
            "ཕ་རོལ་ཏུ་ཕྱིན་པའི་ཆོས་ཀྱིས་སེམས་ཅན་མ་དད་པ་རྣམས་",
            "དད་པར་བྱེད་ཅིང་",
            "དད་པ་རྣམས་དགེ་བ་ལ་ཡོངས་སུ་སྨིན་པར་བྱེད་པ་དང་དྲུག་།",
            "དག་པའི་ས་གསུམ་དུ་སྣོད་དང་བཅུད་དག་པར་བསྒྲུབ་པ་སྟེ་",
            "སངས་རྒྱས་ཀྱི་ཞིང་ནི་",
            "རྣམ་པར་སྦྱོང་བ་དང་ཤེས་རབ་ཀྱིས་འཁོར་བར་མི་གནས་།",
            "སྙིང་རྗེས་ཞི་བར་མི་གནས་པའི་མྱ་ངན་ལས་འདས་པ་",
            "སྲིད་ཞི་མཉམ་པ་ཉིད་དུ་རྟོགས་པའི་སྦྱོར་བ་གཉིས་",
            "གཅིག་ཏུ་བརྩིས་པ་དང༌། ",
            "དེ་ནས་ས་བཅུ་འདས་ནས་",
            "སངས་རྒྱས་ཀྱི་སར་སྐུ་གསུམ་ཐོབ་པ་ནི་",
            "བྱང་ཆུབ་མཆོག་ཐོབ་པ་དང་བྱང་ཆུབ་ཐོབ་ནས་",
            "སེམས་ཅན་ཇི་སྲིད་དུ་",
            "སངས་རྒྱས་ཀྱི་མཛད་པ་མངོན་པར་བྱང་ཆུབ་པ་སོགས་ཀྱི་",
            "ཕྲིན་ལས་སྟོན་པ་འདི་གཉིས་གཅིག་ཏུ་བརྩིས་ན་དེ་ལྟར་བརྒྱད་ཡིན་ལ",
            "ཕྱི་མ་བཞི་སོ་སོར་བགྲངས་ན་རྣམ་གྲངས་བཅུར་རྣམ་པར་བཞག་པའོ།།",
            ""
        ],
        [
            "དེ་ཡན་ཆད་ཀྱིས་བྱང་ཆུབ་སེམས་དཔའི་སྒྲུབ་པའི་",
            "ཡོན་ཏན་ངོ་མཚར་བ་ནས་རྣམ་པར་བཞག་པའི་",
            "བར་གྱི་རྣམ་གྲངས་བཅུ་བདུན་བཤད་།",
            "གཉིས་པ་རབ་ཏུ་བསྔགས་པའི་ཡོན་ཏན་།",
            "བསྔགས་ཡུལ་བྱང་ཆུབ་སེམས་དཔའི་དབྱེ་བ་དང༌། ",
            "བསྔགས་པ་དངོས་གཉིས་ལས། ",
            "དང་པོ་ས་བཅུ་དང་མོས་པའི་སྤྱོད་པའི་ས་བཅས་",
            "ས་བཅུ་གཅིག་ལ་གནས་པ་",
            "དེ་གནས་ལ་བྱང་ཆུབ་སེམས་དཔའ་ཞེས་བྱ་ལ",
            "དེ་ཡང་གནས་སྐབས་ཀྱི་རྣམ་གྲངས་ལྔས་བསྡུས་ཏེ་གཅིག་།",
            "མོས་སྤྱོད་ཀྱི་ས་ལ་གནས་པ་ནི་ཆོས་ཀྱི་དབྱིངས་ཀུན་ཏུ་འགྲོ་བའི་",
            "མཚན་ཉིད་མངོན་དུ་མ་བྱས་ཀྱང་ཆོས་ཀྱི་དབྱིངས་ལ་དད་ཅིང་",
            "ཡིད་ཆེས་པ་ཡིན་པའི་ཕྱིར་མོས་པ་དང་ལྡན་པ་ཞེས་བྱའོ།།",
            "ས་དང་པོ་ལ་ཞུགས་པའི་བྱང་ཆུབ་སེམས་དཔའ་ནི་",
            "ལྷག་པའི་བསམ་པ་རྣམ་པར་དག་པ་ཞེས་བྱ་སྟེ་",
            ""
        ],
        [
            "ཆོས་དབྱིངས་ཀུན་ཏུ་འགྲོ་བའི་མཚན་ཉིད་རྟོགས་ནས་",
            "བདག་གཞན་མཉམ་པ་ཉིད་ཀྱི་སེམས་ཐོབ་པས་གཞན་དོན་ཁུར་གྱི་ལྷག་བསམ་མཐོང་སྤང་གི་སྒྲིབ་པ་རྣམ་པར་དག་པ་དང་ལྡན་པའི་ཕྱིར་རོ། །",
            "དེ་ནི་བྱང་ཆུབ་སེམས་དཔའི་རྣམ་གྲངས་སྔ་མ་ལས་གཞན་གཉིས་སོ།།",
            "ས་གཉིས་པ་ནས་དྲུག་པའི་བར་ལ་གནས་པ་ནི་མཚན་མ་དང་བཅས་པའི་བྱང་ཆུབ་སེམས་དཔའ་ཞེས་བྱ་།",
            "ས་གཉིས་པར་ཉན་རང་བྱང་སེམས་ཀྱི་ཐེག་པ་སྣ་ཚོགས་སུ་འབྱེད་པའི་མཚན་མ་ལ་སྤྱོད་པའི་ཕྱིར་དང་ནི། ",
            "ས་གསུམ་པར་ལྷན་སྐྱེས་ཀྱི་འཇིག་ཚོགས་ལ་ལྟ་བའི་མཚན་མ་དང༌། ",
            "བཞི་པར་སྡུག་བསྔལ་དང་ཀུན་འབྱུང་གི་བདེན་པ་ལ་གནོད་པའི་མཚན་མར་མཐོང་བ་དང༌། ",
            "འགོག་ལམ་གྱི་བདེན་པར་ཞི་བའི་མཚན་མར་མཐོང་བ་དང༌། ",
            "ས་ལྔ་པར་བཟོའི་ལས་ཀྱི་གནས་སྣ་ཚོགས་ལ་འཇུག་ཅིང་དེའི་མཚན་མའི་རྟོག་པ་དང༌། ",
            "ས་དྲུག་པར་རྟེན་ཅིང་འབྲེལ་འབྱུང་ལུགས་འབྱུང་ལྡོག་གི་མཚན་མར་རྟོག་པའི་ཕྱིར་རོ། །",
            "ས་བདུན་པ་ལ་གནས་པ་ལ་མཚན་མ་མེད་པའི་བྱང་ཆུབ་སེམས་དཔའ་ཞེས་བྱ་སྟེ་",
            "ས་དྲུག་པ་མན་ཆད་དུ་འབྱུང་བའི་མཚན་མ་ཐམས་ཅད་སྤངས་པའི་ཕྱིར་དང༌། ",
            "ཕྱིར་མི་ལྡོག་པའི་ས་བརྒྱད་པ་དང་དགུ་པ་དང་བཅུ་པ་གསུམ་ལ་གནས་པ་ལ་",
            "མངོན་པར་འདུ་བྱེད་མེད་པ་ལ་སྤྱོད་པའི་བྱང་ཆུབ་སེམས་དཔའ་ཞེས་བྱ་སྟེ",
            "རྣམ་པར་མི་རྟོག་པའི་ཏིང་ངེ་འཛིན་འབད་རྩོལ་མེད་པར་ལྷུན་གྱིས་གྲུབ་པས་བདག་དང་གཞན་གྱི་དོན་བྱེད་པའི་ཕྱིར་རོ། །",
            "དེ་ལྟར་བྱང་ཆུབ་སེམས་དཔའི་གནས་སྐབས་ལྔ་པོ་འདི་དག་ས་ཀུན་ལ་གནས་པའི་བྱང་ཆུབ་སེམས་དཔའི་ཁྱད་པར་ཡིན་པ་ཤེས་པར་བྱའོ།།",
            ""
        ],
        [
            "གཉིས་པ་བྱང་ཆུབ་སེམས་དཔའ་ལྔ་པོ་དེའི་མཚན་ཉིད་ལ་བསྔགས་པ་།",
            "རྒྱུ་ཕར་ཕྱིན་རྣམས་སྒྲུབ་པ་ལ་སྙིང་སྟོབས་མི་བཟློག་པའི་སྒོ་ནས་",
            "བྱང་ཆུབ་སེམས་དཔའི་སྒྲ་དོན་གྱི་བསྔགས་པ་དང༌། ",
            "འབྲས་བུ་བྱང་ཆུབ་རྟོགས་པའི་ཆ་ནས་བྱང་ཆུབ་སེམས་དཔའི་",
            "སྒྲ་དོན་གྱི་སྒོ་ནས་བསྔགས་པ་གཉིས་ལས། ",
            "དང་པོ་ལ་བྱང་ཆུབ་དགའ་ལྡན་སོགས་རྣམ་གྲངས་དགུས་བསྔགས་པ་དང༌། ",
            "བྱང་ཆུབ་སེམས་དཔའི་མཚན་གྱི་རྣམ་གྲངས་བསྟན་པ་གཉིས་ལས། ",
            "དང་པོ་ལ་བྱང་ཆུབ་དགའ་ལྡན་སོགས་རྣམ་གྲངས་དགུས་བསྔགས་པ་ནི། ",
            "འདོད་ལ་མ་ཆགས་ལས་གསུམ་རྣམ་པར་དག །",
            " ཁྲོ་བ་ཟིལ་གནོན་ཡོན་ཏན་མཆོག་ལྷུར་ལེན། །",
            " ཆོས་ལས་མི་གཡོ་དེ་ཉིད་ཟབ་མོ་མཐོང༌།། ",
            "བྱང་ཆུབ་དགའ་ལྡན་བྱང་ཆུབ་སེམས་དཔའ་ཡིན།། ",
            "ཕན་འདོགས་འདོད་དང་གནོད་པ་མེད་ལྟ་དང༌། །",
            " གཞན་གྱི་གནོད་པ་དང་དུ་ལེན་པ་དང༌། །",
            " བརྟན་པ་བག་ཡོད་མང་དུ་ཐོས་པ་དང༌། །",
            " གཞན་གྱི་དོན་བརྩོན་བྱང་ཆུབ་སེམས་དཔའ་ཡིན།། ",
            "རང་གིས་ཡོངས་སུ་གཟུང་བའི་ཉེས་དམིགས་ཤེས།།",
            ""
        ],
        [
            "ལོངས་སྤྱོད་མ་ཆགས་ཞེ་ལ་འཁོན་མི་འཛིན།། ",
            "རྣལ་འབྱོར་རྒྱུ་མཚན་ལ་མཁས་ལྟ་ངན་མེད།། ",
            "ནང་དུ་རབ་གནས་བྱང་ཆུས་སེམས་དཔའ་ཡིན།། ",
            "བརྩེ་དང་ལྡན་པ་ངོ་ཚ་ཡོན་ཏན་གནས། །",
            " སྡུག་བསྔལ་དང་ལེན་རང་གི་བདེ་མ་ཆགས།། ",
            "དྲན་གཙོ་ཤིན་ཏུ་མཉམ་པར་བཞག་པའི་བདག །",
            " ཐེག་པ་མི་འཁྲུག་བྱང་ཆུབ་སེམས་དཔའ་ཡིན།། ",
            "སྡུག་བསྔལ་སེལ་བ་སྡུག་བསྔལ་མི་བྱེད་ཉིད། །",
            " སྡུག་བསྔལ་བཟོད་པ་སྡུག་བསྔལ་འཇིགས་པ་མེད།།",
            ""
        ],
        [
            "སྡུག་བསྔལ་རྣམ་གྲོལ་སྡུག་བསྔལ་མི་རྟོག་པ། །",
            " སྡུག་བསྔལ་ཁས་ལེན་བྱང་ཆུབ་སེམས་དཔའ་ཡིན།། ",
            "ཆོས་ལ་མི་དགའ་རང་གཞན་ཆོས་ལ་དགའ།། ",
            "ཆོས་ལ་སྨོད་ཅིང་ཆོས་ལ་མངོན་པར་བརྩོན།། ",
            "ཆོས་ལ་དབང་བ་ཆོས་ལ་མུན་པ་མེད།། ",
            "ཆོས་གཙོར་བྱེད་པ་བྱང་ཆུབ་སེམས་དཔའ་ཡིན།། ",
            "ལོངས་སྤྱོད་བག་ཡོད་ངེས་ལ་",
            ""
        ],
        [
            "བག་ཡོད་དང༌། །",
            " བསྲུང་ལ་བག་ཡོད་དགེ་ལ་བག་ཡོད་དང༌། །",
            " བདེ་ལ་བག་ཡོད་ཆོས་ལ་བག་ཡོད་དང༌། ། ",
            "ཐེག་པ་བག་ཡོད་བྱང་ཆུབ་སེམས་དཔའ་ཡིན།། ",
            "མ་གུས་ངོ་ཚ་ཉེས་ཆུང་ངོ་ཚ་དང༌། །",
            " མི་བཟོད་ངོ་ཚ་ཡོངས་ཉམས་ངོ་ཚ་དང༌། །",
            " རྣམ་འཕྲོ་ངོ་ཚ་ལྟ་ཆུང་ངོ་ཚ་དང༌། །",
            " ཐེག་གཞན་ངོ་ཚ་བྱང་ཆུབ་སེམས་དཔའ་ཡིན།། ",
            "འདི་དང་ཕ་རོལ་དང་ནི་བཏང་སྙོམས་དང༌། །",
            " འདུ་བྱེད་ལྡན་དང་དབང་འབྱོར་ཉིད་ཐོབ་དང༌། །",
            " མཚུངས་པར་སྟོན་དང་འབྲས་བུ་ཆེན་པོ་ཡིས། །",
            " བྱང་ཆུབ་སེམས་དཔའ་ཕན་འདོགས་བྱེད་ལ་འཇུག། ",
            "ཞེས་ཚིགས་བཅད་དགུས་བསྟན་།",
            ""
        ],
        [
            "འདོད་པའི་ཡོན་ཏན་ལྔའི་ལོངས་སྤྱོད་ལ་མ་ཆགས་པར་ཕྱི་ནང་གི་",
            "དངོས་པོ་ཡོངས་སུ་གཏོང་བའི་སྦྱིན་པའི་ཕར་ཕྱིན་བསྒྲུབ་པ་དང༌། ",
            "ཚུལ་ཁྲིམས་ལ་ལུས་ངག་ཡིད་ཀྱི་ལས་གསུམ་",
            "མི་དགེ་བ་མེད་པས་རྣམ་པར་དག་པ་དང༌། ",
            "བཟོད་པ་ལ་གནས་ནས་ཁྲོ་བ་ཟིལ་གྱིས་གནོན་པ་དང༌། ",
            "བརྩོན་འགྲུས་ཀྱི་འཇིག་རྟེན་ལས་འདས་པའི་",
            "དགེ་བའི་ཡོན་ཏན་མཆོག་གྱུར་ལེན་པ་དང༌། ",
            "བསམ་གཏན་གྱིས་རྩེ་གཅིག་ཏུ་གནས་པའི་ཆོས་ལས་མི་གཡོ་བ་དང༌། ",
            "ཤེས་རབ་ཀྱིས་བདག་མེད་གཉིས་ཀྱི་དེ་ཉིད་ཟབ་མོ་མཐོང་བ་སྟེ་",
            "དེ་ལྟར་ཕར་ཕྱིན་དྲུག་སྒྲུབ་པ་ཡང་",
            "འབྲས་བུ་བྱང་ཆུབ་ཆེན་པོ་འཐོབ་པ་ལ་དགའ་བ་དང་ལྡན་ཞིང་",
            "དེའི་ཆེད་དུ་བསྒྲུབ་ཅིང་དེར་བསྔོ་བའི་ཕྱིར་བྱང་ཆུབ་ལ་",
            "དགའ་བ་དང་ལྡན་པའི་བྱང་ཆུབ་སེམས་དཔའ་ཡིན་ཞེས་",
            "ཚིགས་བཅད་འདིས་ཕར་ཕྱིན་དྲུག་རྣམ་པར་",
            "དག་པའི་ཡོན་ཏན་ལ་བསྔགས་པའོ།།",
            "དེ་བཞིན་དུ་སྦྱིན་པས་སེམས་ཅན་རྣམས་ལ་",
            "ཕན་འདོགས་པར་འདོད་པ་དང༌། ",
            "ཚུལ་ཁྲིམས་ཀྱིས་",
            "གཞན་གྱི་སྲོག་དང་ལོངས་སྤྱོད་ཆུང་མ་ལ་གནོད་པ་དང་",
            "རྫུན་གྱིས་བསླུ་བ་སོགས་ཀྱི་སྒོ་གསུམ་གྱི་",
            "གནོད་པ་གང་ཡང་མེད་པར་ལྟ་བའམ་འདོད་པ་དང༌། ",
            "བཟོད་པས་གཞན་གྱིས་གནོད་པ་དང་དུ་ལེན་པ་དང༌། ",
            "བརྩོན་འགྲུས་ལས་མི་ལྡོག་པར་བརྟན་པ་ཉིད་དུ་",
            "གྱུར་པའི་བརྩོན་འགྲུས་རྩོམ་པ་དང༌། ",
            "དགོན་པར་གནས་ཤིང་རྣམ་གཡེང་མེད་པ་དང་",
            "བསམ་གཏན་གྱི་རོ་ལ་མ་ཆགས་པའི་བག་ཡོད་པས་",
            "བསམ་གཏན་དང༌། ",
            "དམ་པའི་ཆོས་མང་དུ་ཐོས་པ་ལྡན་པའི་ཤེས་རབ་ཀྱི་སྒོ་ནས་",
            "སེམས་ཅན་གཞན་གྱི་",
            "དོན་ལ་བརྩོན་པའི་བྱང་ཆུབ་སེམས་དཔའ་ཡིན་ཏེ",
            "ཕར་ཕྱིན་སྒྲུབ་པ་ཐམས་ཅད་ཀྱིས་གནས་སྐབས་སུ་",
            "སེམས་ཅན་གྱི་དོན་བྱེད་པ་དང་མཐར་ཐུག་",
            "སེམས་ཅན་ཐམས་ཅད་ཀྱི་དོན་དུ་",
            "བླ་མེད་བྱང་ཆུབ་ཏུ་བསྔོ་བའི་ཕྱིར་རོ། །",
            "འདིས་གཞན་དོན་བྱེད་པའི་ཡོན་ཏན་གྱི་ཆ་ནས་",
            "བྱང་སེམས་ཡིན་པར་བསྔགས་པའོ།།",
            "ལོངས་སྤྱོད་རྣམས་རང་གིས་ཡོངས་སུ་བཟུང་བའི་",
            "ཉེས་དམིགས་ནི་སྙིང་པོ་མེད་པ་དང༌། ",
            "མི་རྟག་པ་དང༌། ",
            "སྡུག་བསྔལ་དང༌། ",
            "སྒྱུ་མ་ལྟ་བུ་ཡིན་པ་དང༌། ",
            "ལོངས་སྤྱོད་ལ་ཆགས་པའི་སྐྱོན་གྱིས་ངན་སོང་དུ་སྐྱེ་བ་དང༌། ",
            "འཇིག་རྟེན་དང་འཇིག་རྟེན་ལས་འདས་པའི་",
            "ཕུན་སུམ་ཚོགས་པ་",
            "ཐོབ་པའི་གེགས་སུ་གྱུར་པ་སོགས་ཀྱི་ཉེས་པ་ཤེས་ནས་",
            "སྦྱིན་པ་གཏོང་བ་དང༌། ",
            "འདོད་པའི་ལོངས་སྤྱོད་ལ་",
            "མ་ཆགས་པར་ཁྱིམ་སྤངས་ཏེ་རབ་ཏུ་བྱུང་ནས་",
            ""
        ],
        [
            "ཚུལ་ཁྲིམས་སྲུང་བ་དང༌། ",
            "གཞན་གྱི་གནོད་པ་བྱས་པ་",
            "ཞེ་ལ་འཁོན་དུ་མི་འཛིན་པར་བཟོད་པ་དང༌། ",
            "ཐེག་པ་ཆེན་པོའི་ཞི་ལྷག་གི་རྣལ་འབྱོར་ལ་བརྩོན་པ་དང༌། ",
            "ནམ་རྩེ་གཅིག་པའི་ཏིང་འཛིན་བསྒོམས་པ་ན་ཞི་གནས་ཀྱི་མཚན་མ་དང༌། ",
            "གཟེངས་བསྟོད་པའམ་རབ་ཏུ་འཛིན་པའི་མཚན་མ་དང༌། ",
            "བཏང་སྙོམས་ཀྱི་མཚན་མ་སྟེ་རྒྱུ་མཚན་གསུམ་ལ་མཁས་པ་དང༌། ",
            "བདག་ལྟ་སོགས་ལྟ་བ་ངན་པ་མེད་པའི་",
            "ཤེས་རབ་དང་ལྡན་པའི་",
            "ནང་དུ་རབ་གནས་བྱང་ཆུབ་སེམས་དཔའ་ཡིན་ཏེ",
            "ཚུལ་དེས་ནང་དུ་ཡང་དག་འཇོག་ལ་",
            "རབ་ཏུ་གནས་པའི་ཆ་ནས་བསྔགས་པའོ།།",
            "སེམས་ཅན་སྡུག་བསྔལ་ཅན་ལ་སྙིང་བརྩེ་བ་དང་",
            "ལྡན་པ་དེས་སྦྱིན་པ་བྱེད་པ་དང༌། ",
            "ངོ་ཚ་བའི་ཡོན་ཏན་ལ་གནས་པས་ཚུལ་ཁྲིམས་བསྲུང་བ་དང༌། ",
            "གཞན་གྱིས་གནོད་པ་སོགས་སྡུག་བསྔལ་དང་དུ་ལེན་པར་བཟོད་པ་དང༌། ",
            "གཉིད་དང་སྙོམས་ལས་སོགས་རང་གི་བདེ་བ་ལ་",
            "མ་ཆགས་པར་གཞན་དོན་དུ་བརྩོན་འགྲུས་རྩོམ་པ་དང༌། ",
            "རྟག་ཏུ་དྲན་པ་དང་ལྡན་པ་གཙོ་བོར་གྱུར་པས་",
            "རྣམ་གཡེང་གི་དབང་དུ་མི་འགྱུར་བ་དང༌། ",
            "ཆོས་ཐམས་ཅད་ཡོད་མེད་ཀྱི་མཐའ་དང་བྲལ་བར་",
            "མཉམ་པ་ཉིད་ཀྱི་ཤེས་རབ་དང་རྟག་ཏུ་ལྡན་པས་ཤིན་ཏུ་",
            "མཉམ་པར་བཞག་པའི་བདག་ཉིད་ཡིན་པས། ",
            "ཐེག་པ་ཆེན་པོ་ལས་སེམས་མི་འཁྲུག་པའི་",
            "བྱང་ཆུབ་སེམས་དཔའ་ཡིན་ནོ།།",
            "འདིས་ཐེག་པ་ཆེན་པོའི་ལམ་ལས་",
            "མི་འཁྲུག་པའི་ཡོན་ཏན་གྱི་ཆ་ནས་བསྔགས་པའོ།།",
            "བློ་བརྟན་འགྲེལ་བས་སྐབས་འདི་ཐམས་ཅད་དུ་",
            "རྐང་པ་སྔ་མ་གསུམ་གྱིས་ཕར་ཕྱིན་དྲུག་བསྒྲུབ་པ་དང༌། ",
            "རྐང་པ་བཞི་པས་བླ་མེད་བྱང་ཆུབ་ཏུ་",
            "བསྔོ་བ་བསྟན་པར་གསུངས་སོ།།",
            ""
        ],
        [
            "སྦྱིན་པས་གཞན་གྱི་ཕོངས་པའི་སྡུག་བསྔལ་སེལ་བ་དང༌། ",
            "ཚུལ་ཁྲིམས་ཀྱིས་སྲོག་གཅོད་པ་དང་",
            "རྐུ་བ་སོགས་ཀྱིས་སེམས་ཅན་སྡུག་བསྔལ་བར་མི་བྱེད་པ་དང༌། ",
            "རང་གི་སྡུག་བསྔལ་ཐམས་ཅད་བཟོད་པ་དང༌། ",
            "གཞན་དོན་དུ་འཁོར་བར་འཇུག་ཅིང་སེམས་ཅན་གྱི་",
            "དོན་ལ་བརྩོན་པ་ལ་བསྡུག་བསྔལ་གྱིས་འཇིགས་པ་མེད་པ་དང༌། ",
            "བསམ་གཏན་གྱི་ཏིང་འཛིན་ཐོབ་པས་",
            "འདོད་ཁམས་ཀྱི་སྡུག་བསྔལ་དང་",
            "ཡིད་མི་བདེ་བ་ལས་རྣམ་པར་གྲོལ་བ་དང༌། ",
            "ཤེས་རབ་ཀྱིས་སྡུག་བསྔལ་གྱི་མཚན་མ་མི་རྟོག་པའི་",
            "དེ་ལྟ་བུ་སྡུག་བསྔལ་ཁས་ལེན་པའམ་",
            "དང་དུ་ལེན་པའི་བྱང་ཆུབ་སེམས་དཔའ་ཡིན་ནོ།།",
            "འདིས་སྡུག་བསྔལ་ཅན་གྱི་འཁོར་མི་སྤོང་བ་དང༌། ",
            "སྡུག་བསྔལ་གྱིས་སྐྱོ་བ་མེད་པའི་ཆ་ནས་བསྔགས་པའོ།།",
            "སེར་སྣས་མི་གཏོང་བའི་ཆོས་ལ་མི་དགའ་བ་དང༌། ",
            "ཉེས་པ་མེད་ཅིང་ཡོན་ཏན་གྱི་རང་བཞིན་དུ་གྱུར་པའི་",
            "ཚུལ་ཁྲིམས་ཀྱི་ཆོས་ལ་དགའ་བ་དང༌། ",
            "ཁོང་ཁྲོའི་ཆོས་ལ་སྨོད་ཅིང་",
            "དགེ་བའི་ཆོས་ལ་མངོན་པར་བརྩོན་པ་དང༌། ",
            "ཆོས་ལ་དབང་བ་ཏིང་ངེ་འཛིན་གྱི་མཐུས་སེམས་ཀྱི་དབང་ཐོབ་པ་དང༌། ",
            "ཆོས་ཀུན་ལ་རྨོངས་པའི་མུན་པ་མེད་པའི་",
            "ཤེས་རབ་དང་ལྡན་པ་དེའི་ཕྱིར་",
            "ཡང་དག་པའི་ཆོས་གཙོ་བོར་བྱེད་པའི་",
            "བྱང་ཆུབ་སེམས་དཔའ་ཡིན་ནོ།།",
            "འདིས་ཟང་ཟིང་གཙོ་བོ་མི་བྱེད་པར་",
            "དམ་པའི་ཆོས་གཙོ་བོར་བྱེད་པའི་ཆ་ནས་བསྔགས་པའོ།།",
            "ལོངས་སྤྱོད་ཡོད་ཀྱང་གཞན་ལ་མི་གཏོང་བར་",
            "བསགས་སྲུང་བྱེད་པ་དེ་དག་བག་མེད་པ་སྟེ་",
            "མཐར་ལོངས་སྤྱོད་ཆུད་ཟ་བའི་ཕྱིར་རོ། །",
            "དེས་ན་ལོངས་སྤྱོད་དོན་ཡོད་པར་བྱ་ཕྱིར་",
            "གཞན་ལ་གཏོང་བ་ནི་",
            "ལོངས་སྤྱོད་ལ་བག་ཡོད་པ་དང་བཅས་པ་དང༌། ",
            "རང་བཞིན་གྱི་ཁ་ན་མ་ཐོ་བ་མི་བསྲུང་བ་ནི་",
            "བག་མེད་པ་ཡིན་ལ",
            "གང་དག་ཚུལ་ཁྲིམས་དང་ལྡན་པས་",
            "སྒོ་གསུམ་དུལ་ཞིང་བཅས་རང་གི་",
            "ཉེས་པ་མ་གོས་པ་ནི་",
            "དུལ་བ་ལ་བག་ཡོད་པ་ཞེས་བྱ་།",
            ""
        ],
        [
            "ཁ་ཅིག་ཏུ་དེས་ལ་བག་ཡོད་ཅེས་འདུག་ཀྱང་",
            "བློ་བརྟན་འགྲེལ་བའི་འགྱུར་ལྟར་དུལ་བྱ་ན་ལེགས་སོ།།",
            "ཁ་ཅིག་ངོས་ལ་བག་ཡོད་ཅེས་འབྲུ་བསྣན་པ་ནི་",
            "ཡིག་ནོར་བྱུང་བར་ཟད་དོ།།",
            "གཞན་གནོད་ལ་མི་བཟོད་པར་གནོད་ལན་བྱེད་པ་ནི་",
            "རང་གཞན་གཉིས་ཀའི་སེམས་མ་བསྲུངས་པས་བག་མེད་པ་ཡིན་།",
            "བྱང་ཆུབ་སེམས་དཔས་གཞན་གནོད་བྱས་པ་ལ་",
            "རྒྱུད་མི་འཁྲུགས་ཤིང་གནོད་ལན་མི་བྱེད་པར་",
            "སླར་ཕན་འདོགས་པ་ནི་",
            "རང་གཞན་གཉིས་ཀ་སྲུང་བ་ལ་",
            "བག་ཡོད་པའི་བཟོད་པ་དང༌། ",
            "ལེ་ལོའི་དབང་གིས་དགེ་ཆོས་མི་འགྲུབ་པའི་བག་མེད་མ་ཡིན་པར། ",
            "འཇིག་རྟེན་དང་འཇིག་རྟེན་ལས་འདས་པའི་",
            "དགེ་བ་བསྒྲུབ་པ་ལ་བག་ཡོད་པའི་བརྩོན་འགྲུས་དང༌། ",
            "བསམ་གཏན་གྱི་བདེ་བ་ཐོབ་པ་ལ་རོ་མྱང་བའི་",
            "སྲེད་པ་མེད་པ་ནི་བདེ་བ་ལ་བག་ཡོད་པ་དང༌། ",
            "ཆོས་རྣམས་ལ་རྟག་པ་དང་བདེ་བ་དང་བདག་དང་",
            "མི་སྟོང་པར་འཛིན་པ་ནི་བག་མེད་པ་ཡིན་ལ",
            "མི་རྟག་པ་ལ་སོགས་པར་",
            "ཕྱིན་ཅི་མ་ལོག་པར་རྟོག་པ་",
            "ནི་ཆོས་ལ་བག་ཡོད་པའི་ཤེས་རབ་།",
            "དེ་ལྟར་ཐེག་པ་ཆེན་པོའི་ཆོས་ཚུལ་བཞིན་ཡིད་ལ་",
            "བྱེད་པའི་བག་ཡོད་དང་ལྡན་པའི་བྱང་ཆུབ་སེམས་དཔའ་ཡིན་ནོ།།",
            ""
        ],
        [
            "འདིས་བག་ཡོད་དང་ལྡན་པའི་ཕར་ཕྱིན་དྲུག་བསྒྲུབ་པའི་ཡོན་ཏན་གྱི་ཆ་ནས་བསྔགས་པའོ།།",
            "སློང་བ་བྱུང་ཡང་སྦྱིན་པ་མི་བྱེད་པའམ་བཞིན་འགྱུར་ཞིང་",
            "གཤེ་བ་དང་བཅས་ནས་",
            "མ་གུས་པར་སྦྱིན་པ་ལ་ངོ་ཚ་བ་སྟེ་འཇིག་རྟེན་ན་ཡང་ཕྱུག་པོ་དག་ལ་སློང་བ་བྱུང་ན་",
            "ཅུད་ཟད་མི་སྦྱིན་པར་གཤེ་བར་བྱེད་པ་ནི་ངོ་ཚ་བ་ཡིན་ལ",
            "བྱང་ཆུབ་སེམས་དཔའ་ནི་སྙིང་རྗེས་གཞན་དོན་དུ་དངོས་པོ་ཐམས་ཅད་གཏོང་བར་ཁས་ལེན་པ་ཡིན་པས་སློང་བ་བྱུང་ན་",
            ""
        ],
        [
            "མི་དགའ་ཞིང་རྒྱགས་ཏེ་འདུག་པ་ནི་",
            "བྱང་ཆུབ་སེམས་དཔའི་ཆ་མ་ཡིན་པས་ངོ་ཚའོ།།",
            "བྱང་ཆུབ་སེམས་དཔའ་རྣམས་བཅས་པ་དང་",
            "རང་བཞིན་གྱི་ཁ་ན་མ་ཐོ་བ་ཆུང་ངུ་ལ་ཡང་",
            "འཇིགས་པར་ལྟ་ཞིང་འཛེམ་པ་ཡིན་པས་",
            "ཉེས་པ་ཆུང་ངུ་བྱུང་བ་ལ་ཡང་ངོ་ཚ་བ་དང༌། ",
            "བྱང་ཆུབ་སེམས་དཔའ་ནི་གནོད་པ་དང་སྡུག་བསྔལ་ཐམས་ཅད་",
            "བཟོད་པར་བྱེད་པ་ཡིན་པས་གཞན་གྱིས་གནོད་པ་བྱས་པ་ལ་",
            "མི་བཟོད་ཅིང་རྒྱུད་འཁྲུགས་ན་ངོ་ཚ་བ་དང༌། ",
            "བྱང་ཆུབ་སེམས་དཔའ་རྣམས་བརྩོན་འགྲུས་རླབས་པོ་ཆེ་",
            "རྒྱུན་མི་ཆད་པར་རྩོམ་པ་ཡིན་ན་",
            "དགེ་བའི་ཆོས་སྒྲུབ་པ་ལས་ཡོངས་སུ་ཉམས་ནས་",
            "ལེ་ལོ་བྱེད་པ་ནི་ངོ་ཚ་བ་དང༌། ",
            "བྱང་ཆུབ་སེམས་དཔའ་རྣམས་སྙོམས་འཇུག་དང་",
            "ཏིང་ངེ་འཛིན་ཚད་མེད་པའི་སེམས་ཀྱི་",
            "དབང་འཐོབ་པར་བྱེད་པ་ཡིན་ན་",
            "ལུས་འདུ་འཛིའི་ཁྲོད་དུ་གནས་ཏེ་སེམས་ཕྱི་རོལ་གྱི་ཡུལ་ལ་",
            "རྣམ་པར་འཕྲོ་ཞིང་གཡེང་བ་ལ་གནས་པ་ནི་ངོ་ཚའོ།།",
            "བྱང་ཆུབ་སེམས་དཔའ་རྣམས་རང་བཞིན་གྱིས་",
            "ཤེས་རབ་དང་ལྡན་ཞིང་ཐེག་པ་ཆེན་པོའི་ཆོས་ལས་",
            "བསྟན་པའི་བདག་མེད་གཉིས་རྟོགས་པའི་ཤེས་རབ་ཅན་ཡིན་།",
            ""
        ],
        [
            "ལྟ་བ་ཆུང་ངུ་གང་ཟག་གི་བདག་མེད་པ་ཙམ་དང༌། ",
            "ཆོས་ལ་མཚན་མར་ལྟ་བ་དང་མ་བྲལ་ན་",
            "ངོ་ཚ་བ་དང་ལྡན་པ་ཡིན་པས་",
            "ཐེག་པ་གཞན་ཉན་རང་གི་ཐེག་པར་",
            "མི་འཇུག་ཅིང་བསྒྲུབ་པ་ལ་ངོ་ཚ་བའི་",
            "བྱང་ཆུབ་སེམས་དཔའ་ཡིན་ནོ།།",
            "འདིས་ཐེག་པ་གཞན་མི་འདོད་པའི་ཆ་ནས་བསྔགས་པའོ།།",
            "དེ་ལྟར་ཕར་ཕྱིན་སྒྲུབ་པ་དེ་",
            "ཐམས་ཅད་གཞན་དོན་གཙོ་བོར་བྱེད་པའི་སྒོ་ནས་",
            "གཞན་ལ་ཕན་འདོགས་པ་ཡིན་པའི་",
            "ཡོན་ཏན་གྱི་སྒོ་ནས་བསྔགས་པའོ།།",
            "སྦྱིན་པས་བྲེལ་ཕོངས་རྣམས་ལ་",
            "ལོངས་སྤྱོད་བྱིན་པས་ཚེ་འདི་ལ་ཕན་འདོགས་པ་དང༌། ",
            "སྦྱིན་པ་སོགས་ཀྱིས་བསྡུས་ཏེ་",
            "ཚུལ་ཁྲིམས་ལ་བཀོད་པས་འཇིག་རྟེན་ཕ་རོལ་དུ་ཕན་འདོགས་པ་དང༌། ",
            "བཟོད་པས་རྒྱུད་མི་འཁྲུགས་ཤིང་",
            "གནོད་ལན་མི་བྱེད་པར་བཏང་སྙོམས་སུ་འདོགས་པའི་སྒོ་ནས་",
            "སེམས་ཅན་ལ་ཕན་འདོགས་པ་དང༌། ",
            "གཞན་གྱི་བྱ་བ་ལ་གྲོགས་བྱེད་པའི་བརྩོན་པའམ་",
            "འདུ་བྱེད་དང་ལྡན་པས་ཕན་འདོགས་པ་དང༌། ",
            "བསམ་གཏན་གྱིས་མངོན་ཤེས་སོགས་ཀྱི་ཡོན་ཏན་ལ་",
            "དབང་འབྱོར་པ་ཉིད་ཐོབ་པའི་སྒོ་ནས་གཞན་ལ་ཕན་འདོགས་པ་དང༌། ",
            "ཤེས་རབ་ཀྱིས་རིག་པའི་གནས་ལྔ་དང༌། ",
            "ཁྱད་པར་ནང་རིག་པ་ཐེག་པ་གསུམ་གྱི་ཆོས་ཐམས་ཅད་གང་ལ་",
            "གང་མོས་པ་དེ་བཞིན་མཚུངས་པར་སྟོན་པའི་སྒོ་ནས་",
            "ཕན་འདོགས་པ་དང༌། ",
            "དེ་ལྟར་ཕར་ཕྱིན་བསྒྲུབས་པའི་",
            "འབྲས་བུ་ཆེན་པོ་སངས་རྒྱས་ཉིད་ཐོབ་པ་ཡིས་",
            "སེམས་ཅན་རྣམས་ལ་ནམ་མཁའ་ཇི་སྲིད་དུ་ཕན་འདོགས་པ་ཡིན་པས། ",
            "དེ་ལྟར་རྒྱུ་དང་འབྲས་བུའི་སྒོ་ནས་",
            "བྱང་ཆུབ་སེམས་དཔའ་རྣམས་སེམས་ཅན་ཐམས་ཅད་ལ་",
            "ཕན་འདོགས་པར་འཇུག་པ་ཡིན་ནོ།།",
            ""
        ],
        [
            "བློ་བརྟན་འགྲེལ་བར་ཚིགས་བཅད་འདི་",
            "གོང་མ་རྣམས་ཀྱི་དོན་མདོར་བསྡུས་ཏེ་",
            "བསྟན་པར་བཞེད་དོ།། ",
            "གཉིས་པ་བྱང་ཆུབ་སེམས་དཔའི་མཚན་གྱི་",
            "རྣམ་གྲངས་བསྟན་པ་ནི། ",
            "བྱང་ཆུབ་སེམས་དཔའ་སེམས་དཔའ་ཆེ།། ",
            "བློ་ལྡན་ཉིད་དག་གསལ་བའི་མཆོག ། ",
            "རྒྱལ་སྲས་རྒྱལ་བའི་གཞི་དག་ནི། །",
            " རྒྱལ་བྱེད་རྒྱལ་བའི་མྱུ་གུ་དང༌། །",
            " རྩལ་ལྡན་དང་ནི་འཕགས་མཆོག་དང༌། །",
            " དེད་དཔོན་དང་ནི་གྲགས་མཆོག་དང༌། །",
            " སྙིང་རྗེ་ཅན་དང་བསོད་ནམས་ཆེ།། ",
            "དབང་ཕྱུག་དེ་བཞིན་ཆོས་དང་ལྡན།། ",
            "ཞེས་པས་བསྟན་།",
            "བྱང་སེམས་ཀྱི་མཚན་གྱི་རྣམ་གྲངས་བསྟན་པ་འདི་དག་ཀྱང་",
            "ཡོན་ཏན་གྱི་སྒོ་ནས་དོན་དང་མཐུན་པའི་མིང་ཡིན་པས་",
            "ཡོན་ཏན་གྱི་རྣམ་གྲངས་སུ་ཡང་འགྲོའོ།།",
            ""
        ],
        [
            "དེ་ལ་བྱང་ཆུབ་སེམས་དཔའ་ཐམས་ཅད་ཀྱི་",
            "སྤྱི་ཡི་མིང་དུ་བྱང་ཆུབ་སེམས་དཔའ་ལ་སོགས་པ་",
            "རྣམ་གྲངས་བཅུ་དྲུག་པོ་འདི་ལྟར་བསྒྲགས་སོ།།",
            "བདག་མེད་གཉིས་ཀྱི་རང་བཞིན་ཤེས་བྱ་ཟབ་མོ་ལ་",
            "སེམས་གཅིག་ཏུ་དད་པས་བྱང་ཆུབ་སེམས་དཔའ་ཞེས་བྱ་།",
            "ཡང་ན་བླ་ན་མེད་པའི་བྱང་ཆུབ་བསྒྲུབ་པ་ལ་",
            "བསམ་པ་བརྟན་པས་བྱང་ཆུབ་སེམས་དཔའ་ཞེས་བྱའོ།།",
            "སེམས་དཔའ་ཆེན་པོ་ནི་མཐུ་ཆེན་པོ་ལ་",
            "མངའ་དབང་འབྱོར་བ་སྟེ་",
            "བ་སྤུའི་བུ་ག་གཅིག་ཏུའང་",
            "སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་",
            "ཁམས་འབྱུང་བ་དང་འཇིག་པའི་བསྐལ་པ་སྟོན་པ་ལ་སོགས་པའོ།།",
            "ཡང་ན་བདག་བླ་མེད་བྱང་ཆུབ་ཐོབ་པར་འདོད་པའི་བྱང་ཆུབ་སེམས་དཔའ་དང༌། ",
            "སེམས་ཅན་ཐམས་ཅད་འཁོར་བའི་སྡུག་བསྔལ་ལས་",
            "བསྒྲལ་ནས་མྱ་ངན་ལས་འདས་པ་ལ་",
            "གཞག་པར་འདོད་པས་སེམས་དཔའ་ཆེན་པོ་ཞེས་དང༌། ",
            "ཡང་ན་ཤེས་རབ་ཆེན་པོས་འཁོར་བར་གནས་ཀྱང་",
            "འཁོར་བའི་ཉེས་པས་མ་གོས་པའི་ཆ་ནས་",
            "བྱང་ཆུབ་སེམས་དཔའ་དང༌། ",
            "སྙིང་རྗེ་ཆེན་པོས་སེམས་ཅན་གྱི་དོན་དུ་བརྩོན་འགྲུས་མཐའ་ཐུག་པ་མེད་པ་རྩོམ་པས་",
            "སེམས་དཔའ་ཆེན་པོ་ཞེས་བྱའོ།།",
            "ཡང་ན་བླ་མེད་བྱང་ཆུབ་བསྒྲུབ་པར་",
            "སེམས་བསྐྱེད་པའི་བྱང་ཆུབ་སེམས་དཔའ་དང༌། ",
            "དེ་ཡང་ཆེན་པོ་བདུན་དང་ལྡན་པ་གོང་དུ་བཤད་པ་ལྟ་བུ་དང་",
            "ལྡན་པས་སེམས་དཔའ་ཆེན་པོའོ།།",
            ""
        ],
        [
            "ཚུལ་དེ་དག་ལྟར་ན་ལྡོག་པས་དབྱེ་བ་ཙམ་ལས་",
            "བྱང་ཆུབ་སེམས་དཔའ་དང༌། ",
            "སེམས་དཔའ་ཆེན་པོ་གཉིས་ཀ་བྱང་ཆུབ་སེམས་དཔའ་",
            "སྤྱིའི་མིང་དུ་འགྱུར་བ་ལ་ཁྱད་མེད་དོ།།",
            "ཡང་ས་དང་ས་ལ་ལྟོས་ནས་",
            "སྔ་མ་སྔ་མ་བྱང་ཆུབ་སེམས་དཔའ་དང༌། ",
            "ཕྱི་མ་ཕྱི་མ་རྣམས་སེམས་དཔའ་ཆེན་པོ་དང༌། ",
            "མོས་སྤྱོད་དུ་སེམས་བསྐྱེད་པ་བྱང་ཆུབ་སེམས་དཔའ་དང༌། ",
            "འཕགས་པ་ས་ཐོབ་པ་རྣམས་བྱང་ཆུབ་སེམས་དཔའ་ཆེན་པོ་དང༌། ",
            "མ་དག་ས་བདུན་པ་རྣམས་བྱང་ཆུབ་སེམས་དཔའ་དང༌། ",
            "དག་པའི་ས་ལ་གནས་པ་རྣམས་སེམས་དཔའ་ཆེན་པོའོ།།",
            "གང་ལྟར་ཀྱང་བླ་མེད་བྱང་ཆུབ་ཀྱི་རྒྱུ་སྒྲུབ་པར་",
            "དཀའ་བ་ཕར་ཕྱིན་རྣམས་ཚད་མེད་པ་བསྒྲུབ་པ་དང༌། ",
            "འབྲས་བུ་འཐོབ་པར་དཀའ་བ་བླ་མེད་",
            "བྱང་ཆུབ་འཐོབ་པར་བྱེད་ལ་",
            "སྙིང་སྟོབས་ཞུམ་པ་མེད་པས་",
            "བྱང་ཆུབ་སེམས་དཔའ་ཞེས་བཏགས་པ་ཡིན་ནོ།།",
            "ཟབ་ཅིང་རྒྱ་ཆེ་བའི་ཤེས་རབ་ཀྱི་བློ་དང་ལྡན་པས་བློ་ལྡན་དང༌། ",
            "ཟབ་མོའི་དོན་གྱི་དགོངས་པ་འགྲེལ་ཞིང་",
            "ཕྱོགས་བཅུར་ཆོས་ཀྱི་སྣང་བ་འགྱེད་པས་",
            "གསལ་བའི་མཆོག་གམ་གཟི་བརྗིད་མཆོག་ཅེས་བྱའོ།།",
            ""
        ],
        [
            "དེ་བཞིན་གཤེགས་པའི་གདུང་རྒྱུན་མི་ཆད་པར་འཛིན་ཅིང་",
            "སངས་རྒྱས་ཀྱི་རིགས་སུ་སྐྱེས་པས་རྒྱལ་བའི་སྲས་ཞེས་བྱའོ།།",
            "སངས་རྒྱས་ཉིད་དུ་འགྱུར་བའི་རྒྱུ་ཡིན་པས་",
            "རྒྱལ་བའི་གཞི་ཞེས་བྱ་བ་དང་ནི། ",
            "དེ་བཞིན་དུ་བདག་དང་གཞན་གྱི་རྒྱུད་ལ་ཡོད་པའི་",
            "ཉོན་མོངས་པ་ཐམས་ཅད་ལས་རྒྱལ་བར་བྱེད་པ་དང༌། ",
            "རྒྱལ་བ་སངས་རྒྱས་ཀྱི་ཆོས་སྐུ་གསུམ་དང་",
            "སྟོབས་དང་མི་འཇིགས་པ་ལ་སོགས་པའི་",
            "འདབ་མ་དང་མེ་ཏོག་དང་འབྲས་བུ་ལྟ་བུ་རྣམས་ཀྱི་",
            "རྒྱུར་གྱུར་པས་རྒྱལ་བའི་མྱུ་གུ་དང༌། ",
            "བདུད་འདུལ་ཞིང་མ་རིག་བག་ཆགས་ཀྱི་",
            "ས་ལས་བརྒལ་ནུས་པས་དཔའ་བོ་གཅིག་པུ། ",
            "མཐུ་དང་རྩལ་ལྡན་པ་དང་ནི་འཇིག་རྟེན་པ་ཐམས་ཅད་ལས་",
            "ངོ་མཚར་མཆོག་ཏུ་གྱུར་པས་འཕགས་མཆོག་དང༌། ",
            "འཁོར་བའི་རྒྱ་མཚོར་ཆུད་པ་རྣམས་མྱ་ངན་འདས་པའི་",
            "གྲོང་ཁྱེར་དུ་ཕྱིན་པར་བྱེད་པས་དེད་དཔོན་དང་ནི། ",
            "ཕྱོགས་བཅུའི་ཞིང་རབ་འབྱམས་རྣམས་སུ་",
            "ཡོན་ཏན་གྱི་སྒྲ་སྙན་པར་གྲགས་པས་",
            "གྲགས་པ་ཆེན་པོའམ་གྲགས་པ་མཆོག་དང༌། ",
            "སེམས་ཅན་ཐམས་ཅད་ཡོངས་སུ་མི་གཏོང་བའི་",
            "སྙིང་རྗེ་ཆེན་པོ་དང་ལྡན་པས་ཐུགས་རྗེའམ་",
            "སྙིང་རྗེ་ཅན་དང༌། ",
            "སྦྱིན་སོགས་ཀྱི་དགེ་བའི་རྩ་བ་ཚད་མེད་པ་དང་",
            "ལྡན་པས་བསོད་ནམས་ཆེ་བ་དང༌། ",
            "འཇིག་རྟེན་དང་འཇིག་རྟེན་ལས་འདས་པའི་",
            "ཕུན་སུམ་ཚོགས་པ་ཀུན་ལ་དབང་འབྱོར་བས་དབང་ཕྱུག་དང༌། ",
            "དེ་བཞིན་དུ་ཁ་ན་མ་ཐོ་བ་མེད་པ་",
            "ཟག་པ་མེད་པའི་ཆོས་དང་ལྡན་པ་ཞེས་བྱའོ།།",
            "དེ་ལྟར་མཚན་གྱི་གཙོ་བོ་ཡོངས་སུ་གྲགས་པ་",
            "བཅུ་དྲུག་གིས་མཚོན་ནས་འཇིགས་པ་མེད་པ་དང༌། ",
            "དཔའ་བོ་དང༌། ",
            "བརྟན་པ་དང༌། ",
            "སེམས་ཅན་གྱི་མཆོག་ལ་སོགས་པའི་",
            "རྣམ་གྲངས་སྣ་ཚོགས་ཀྱིས་བརྗོད་པ་ཡིན་ནོ།། ",
            "གཉིས་པ་བྱང་ཆུབ་ཀྱི་རྒྱུ་དང་",
            "འབྲས་བུ་རྟོགས་པའི་ཆ་ནས་",
            "བྱང་ཆུབ་སེམས་དཔའི་སྒྲ་དོན་དང་མཐུན་པར་",
            "བསྔགས་པའི་ཡོན་ཏན་།",
            "དངོས་དང༌། ",
            "དེའི་དབྱེ་བ་གཉིས། ",
            "དང་པོ་དངོས་ནི། ",
            "དེ་ཉིད་བཟང་རྟོགས་དོན་ཆེན་ལེགས་རྟོགས་དང༌། །",
            " དོན་ཀུན་རྟོགས་དང་ཀུན་ཏུ་རྟོགས་པ་དང༌། །",
            " ཐབས་རྣམས་རྟོགས་པར་འགྱུར་བའི་ཁྱད་པར་རྒྱུ། །",
            " དེས་ན་བྱང་ཆུབ་སེམས་དཔའ་ཞེས་བྱའོ།། ",
            "བདག་རྗེས་རྟོགས་དང་ལྟ་བ་ཕྲ་རྟོགས་དང༌། །",
            " རྣམ་རིག་སྣ་ཚོགས་རྣམ་པར་རྟོགས་དང་ཀུན། །",
            " ཡང་དག་མི་རྟོག་ཡིན་པར་རྟོགས་པའི་རྒྱུ། །",
            " དེས་ན་བྱང་ཆུབ་སེམས་དཔའ་ཞེས་བྱའོ།།",
            ""
        ],
        [
            "མ་རྟོགས་རྟོགས་དང་རྗེས་སུ་རྟོགས་པ་རྟོགས།། ",
            "དངོས་མེད་རྟོགས་དང་རབ་ཏུ་སྐྱེ་བ་རྟོགས།། ",
            "མ་རྟོགས་རྟོགས་པ་སོ་སོར་རྟོགས་པའི་རྒྱུ། །",
            " དེས་ན་བྱང་ཆུབ་སེམས་དཔའ་ཞེས་བྱའོ།། ",
            "དོན་མེད་རྟོགས་དང་དོན་དམ་རྟོགས་པ་དང༌། །",
            " དོན་ཀུན་རྟོགས་དང་མཐའ་དག་དོན་རྟོགས་དང༌། །",
            " རྟོགས་བྱ་རྟོགས་གཞི་རྟོགས་པ་རྟོགས་པའི་རྒྱུ། །",
            " དེས་ན་བྱང་ཆུབ་སེམས་དཔའ་ཞེས་བྱའོ།། ",
            "གྲུབ་པར་གྱུར་པ་རྟོགས་དང་གནས་རྟོགས་དང༌། །",
            " ལྷུམས་རྗེས་རྟོགས་དང་རིམ་པ་རྟོགས་པ་དང༌། །",
            " རབ་ཏུ་རྟོགས་དང་ཐེ་ཚོམ་བསལ་རྟོགས་རྒྱུ། །",
            " དེས་ན་བྱང་ཆུབ་སེམས་དཔའ་ཞེས་བྱའོ།། ",
            "ཞེས་ཚིགས་བཅད་ལྔས་བསྟན་།",
            ""
        ],
        [
            "ཆོས་དང་གང་ཟག་ལ་བདག་མེད་པར་རྟོགས་པས་",
            "དེ་ཉིད་བཟང་པོ་རྟོགས་པ་དང༌། ",
            "བདག་དང་གཞན་གྱི་དོན་ཆེན་པོ་འགྲུབ་པར་བྱ་བ་རྟོགས་པས་",
            "དོན་ཆེན་པོ་ལེགས་པར་རྟོགས་པ། ",
            "འདུས་བྱས་དང་འདུས་མ་བྱས། ",
            "ཟག་བཅས་དང་ཟག་མེད་ཀྱིས་བསྡུས་པའི་",
            "ཤེས་བྱ྄འི་དོན་ཐམས་ཅད་ཀུན་ནས་རྟོགས་པ་དང༌། ",
            "བར་འགའ་རྟོགས་ཀྱང་ནམ་ཞིག་ཟད་པར་འགྱུར་བ་མ་ཡིན་པར་",
            "ཕུང་པོ་ལྷག་མེད་ཀྱི་དབྱིངས་སུ་ཡང་",
            "མཁྱེན་པ་མི་འཛད་པས་རྟག་པར་དུས་ཀུན་ཏུ་རྟོགས་པ་དང༌། ",
            "གདུལ་བྱ་འདུལ་བ་ལ་སྤྲུལ་པ་ཅི་ལྟ་བུ་དང་",
            "ཆོས་ཇི་ལྟ་བུ་བསྟན་པ་སོགས་གདུལ་བའི་",
            "ཐབས་མཐའ་ཡས་པའི་ཐབས་རྣམས་མཐའ་དག་རྟོགས་པར་འགྱུར་བའི་",
            "ཡོན་ཏན་ལྔ་པོ་དེ་ཡིས་ཁྱད་པར་དུ་གྱུར་པའི་",
            "རྒྱུ་མཚན་དེས་ན་བྱང་ཆུབ་སེམས་དཔའ་ཞེས་བྱ་སྟེ",
            "བོ་དྷི་ནི་ཁོང་དུ་ཆུད་པའི་དོན་དང༌། ",
            "ས་ཏྭ་ནི་སེམས་དང་ལྡན་པའི་དོན་གྱིས་ཅི་ཞིག་",
            "སེམས་ཤིང་ཁོང་དུ་ཆུད་པའི་ངེས་ཚིག་དང་",
            "མཐུན་པའི་ཡོན་ཏན་བསྔགས་པ་འདི་ནི་སྤྱིར་བསྟན་པའོ།།",
            "གཞན་ཡང་རྟོགས་པའི་རྣམ་གྲངས་བཞི་།",
            "སེམས་དང་ཡིད་དང་རྣམ་ཤེས་གསུམ་ལས་སེམས་ནི། ",
            "ས་བོན་ཐམས་ཅད་པ་ཀུན་གཞིའི་རྣམ་པར་ཤེས་པ་ལས་",
            "སྣོད་དང་དོན་ཡུལ་དང་ལུས་ཀྱི་",
            "སྣང་བ་ཐམས་ཅད་འབྱུང་བར་ཤེས་པའམ་",
            "རྟོགས་པ་དེ་ནི་བདག་རྗེས་སུ་རྟོགས་པ་ཞེས་བྱ་སྟེ",
            "བདག་ཅེས་བྱ་བའི་དངོས་པོ་གཞན་མེད་དེ་",
            "རང་རྒྱུད་ཀྱི་ཀུན་གཞིའི་རྣམ་ཤེས་སྐད་ཅིག་རྒྱུན་ཆགས་པ་ལ་",
            "ཉོན་ཡིད་ཀྱིས་ཁ་ནང་དུ་བལྟས་ནས་",
            ""
        ],
        [
            "བདག་ཏུ་དམིགས་པ་ཙམ་ཡིན་པར་ཤེས་པ་དང༌། ",
            "ཡིད་ཅེས་བྱ་བ་ཉོན་ཡིད་།",
            "དེས་ཀུན་གཞི་ལ་དམིགས་ནས་",
            "བདག་གོ་ཞེས་འཛིན་པ་འཁོར་ཀུན་འགྲོ་ལྔ་དང་",
            "བདག་ལྟ་བདག་ཆགས་བདག་ཏུ་",
            "རྨོངས་པ་བདག་ཏུ་ང་རྒྱལ་བ་བཞི་དང་ལྡན་པ། ",
            "དགེ་མི་དགེ་ལུང་མ་བསྟན་གྱི་སེམས་ཀྱི་",
            "གནས་སྐབས་ཀུན་ཏུ་འགྲོ་བ་མ་བསྒྲིབ་ལུང་མ་བསྟན་",
            "དེ་ལྟ་བུ་ཇི་ལྟ་བར་རྟོགས་པ་ནི་",
            "ལྟ་བ་ཕྲ་བ་རྟོགས་པ་ཞེས་བྱ་སྟེ",
            "འཇིགས་ཚོགས་ལ་ལྟ་བ་ནི་",
            "ལྟ་བ་ངན་པ་དང་ཉོན་མོངས་པ་ཀུན་གྱི་རྒྱུ་ཡིན་པས་",
            "ལྟ་བའི་རྩ་བ་ཕྲ་བ་དེ་ངོས་ཟིན་པའི་ཕྱིར་རོ། །",
            "རྣམ་རིག་སྣ་ཚོགས་རྣམ་པར་རྟོགས་དང་",
            "ཞེས་པ་རྣམ་པར་ཤེས་པ་ཚོགས་དྲུག་གི་རང་བཞིན་ཤེས་པ་།",
            "ཡུལ་དབང་ཡིད་བྱེད་གསུམ་ལས་སྐྱེས་པའི་",
            "མིག་ཤེས་ནས་ཡིད་ཤེས་ཀྱི་བར་དྲུག་པོས་",
            "གཟུགས་སོགས་ཡུལ་དྲུག་ལ་དམིགས་ཤིང༌། ",
            "འཁོར་སེམས་བྱུང་རྣམས་དང་བཅས་ཏེ་",
            "དགེ་མི་དགེ་ལུང་མ་བསྟན་གསུམ་དང༌། ",
            "ཚོར་བ་དང་ཅི་རིགས་སུ་ལྡན་པའི་སྣ་ཚོགས་པར་གྱུར་པ་",
            "དེ་ཡི་རང་བཞིན་ཤེས་པ་ནི་རྣམ་རིག་སྣ་ཚོགས་རྣམ་པར་རྟོག་པ་ཞེས་བྱ་བ་དང༌། ",
            "དེ་ལྟར་རྣམ་ཤེས་ཚོགས་བརྒྱད་པོ་དེ་དག་ཐམས་ཅད་ཀུན། ",
            "གཟུང་འཛིན་གཉིས་སུ་མེད་ཀྱང་གཟུང་འཛིན་གཉིས་སུ་རྟོག་པ། ",
            "ཡང་དག་མིན་པའི་རྟོག་པ་གཞན་དབང་གི་རང་བཞིན་ཙམ་",
            "སྒྱུ་མ་དང་རྨི་ལམ་ལྟ་བུ་ཡིན་པར་རྟོགས་པའི་",
            "རྒྱུ་མཚན་བཞི་པོ་དེས་ན་བྱང་ཆུབ་སེམས་དཔའ་ཞེས་བྱའོ།།",
            ""
        ],
        [
            "འདི་ནི་ཀུན་རྫོབ་ཀྱི་སྣང་ཚུལ་རྟོགས་པའི་ཚུལ་ལོ། །",
            "འཇིག་རྟེན་པས་སྔར་མ་རྟོགས་པ་རྣམ་པར་མི་རྟོག་པའི་",
            "ཡེ་ཤེས་དམིགས་པ་མེད་པ་",
            "ནམ་མཁའ་ལྟ་བུ་སོ་སོར་རྟོགས་པ་ནི། ",
            "མ་རྟོགས་པ་རྟོགས་པ་དང༌། ",
            "རྗེས་ལས་ཐོབ་པའི་ཡེ་ཤེས་ཀྱིས་",
            "ཆོས་ཐམས་ཅད་སྒྱུ་མ་ལ་སོགས་པ་དང་",
            "མཉམ་པར་རྟོགས་པ་དེ་སོ་སོར་རྟོགས་པ་ནི་",
            "རྗེས་སུ་རྟོགས་པ་རྟོགས་པའོ།།",
            "ཡང་ན་མ་རྟོགས་པ་མ་རིག་ལ་སོགས་",
            "ལུགས་འབྱུང་གི་ཚུལ་ཤེས་པ་མ་རྟོགས་པ་རྟོགས་པ་དང༌། ",
            "མ་རིག་པ་འགགས་ན་འདུ་བྱེད་འགག་པ་སོགས་",
            "རྟེན་འབྲེལ་ལུགས་ལྡོག་ཤེས་པ་ནི་རྗེས་སུ་",
            "རྟོགས་པ་སོ་སོར་རྟོགས་པ་ཞེས་བྱའོ།།",
            "རང་མཚན་གྱི་དངོས་པོ་མེད་པ་",
            "ཀུན་བཏགས་པ་ནི་དངོས་པོ་མེད་པ་སོ་སོར་རྟོགས་པ་དང༌། ",
            "གཟུང་བ་དང་འཛིན་པར་སྣང་བ་ཐམས་ཅད་གཞན་དབང་སྐད་ཅིག་མའི་ཚུལ་གྱིས་",
            "རབ་ཏུ་འབྱུང་བར་ཤེས་པ་ནི་རབ་ཏུ་སྐྱེ་བ་སོ་སོར་རྟོགས་པ་དང༌། ",
            "བྱིས་པ་སོ་སོའི་སྐྱེ་བོ་རྣམས་ཀྱིས་",
            "སྔ་མ་ཤེས་པ་ཆོས་ཉིད་གཉིས་སྟོང་ཡོངས་གྲུབ་ཤེས་པ་ནི། ",
            "མ་ཤེས་པའམ་མ་རྟོགས་པ་སོ་སོར་རྟོགས་པ་ཞེས་བྱའོ།།",
            "དེ་ལྟར་དོན་ལྔ་པོ་དེས་",
            "སོ་སོར་རྟོགས་པའི་རྒྱུ་མཚན་དེས་ན་",
            "བྱུང་ཆུབ་སེམས་དཔའ་ཞེས་བྱའོ།།",
            "འདི་ཡང་བདེན་པ་གཉིས་རྟོགས་ཚུལ་གྱི་སྒོ་ནས་སོ།། ",
            "ཡང་བདེན་གཉིས་རྟོགས་ཚུལ་གྱི་རྣམ་གྲངས་གཞན་ལྔ་ནི། ",
            "གཞན་དབང་གི་རྣམ་ཤེས་ལས་ཁམས་གསུམ་གྱི་",
            "གཟུང་འཛིན་དུ་སྣང་བ་ཐམས་ཅད་འབྱུང་ཞིང་",
            ""
        ],
        [
            "དེ་ལ་ཞེན་པས་སྡུག་བསྔལ་རྒྱུན་དུ་མྱོང་ཡང༌། ",
            "གཟུང་བ་དང་འཛིན་པའི་དོན་དུ་གྲུབ་པ་མེད་པར་",
            "རྟོགས་པ་ནི་དོན་མེད་པར་རྟོགས་པ་དང༌། ",
            "གཉིས་སྟོང་གི་རང་བཞིན་ཡོངས་གྲུབ་རྟོགས་པ་ནི་",
            "དོན་དམ་རྟོགས་པ་དང༌། ",
            "གཉིས་སུ་སྣང་བ་ཐམས་ཅད་ཀུན་བཏགས་པ་ཙམ་ལས་མེད་པར་",
            "རྟོགས་པ་ནི་གཟུང་འཛིན་དུ་སྣང་བའི་",
            "དོན་ཀུན་རྟོགས་པ་དང༌། ",
            "ཕུང་ཁམས་སྐྱེ་མཆེད་སོགས་ཇི་སྙེད་པས་བསྡུས་པའི་",
            "ཆོས་མཐའ་དག་རྟོགས་པ་ནི་ཀུན་རྫོབ་རྟོགས་པ་དང༌། ",
            "རྟོགས་པར་བྱ་བའི་ཡུལ་དང་རྟོགས་པའི་གཞི་རྟོགས་པ་པོ་དང༌། ",
            "རྟོགས་པ་སྟེ་འཁོར་གསུམ་མི་དམིགས་པར་རྟོགས་པ་ནི་",
            "དོན་དམ་རྟོགས་པའོ།།",
            "དེ་ལྟར་མཚན་ཉིད་གསུམ་དང་བདེན་པ་གཉིས་ཏེ་",
            "ཆོས་ལྔ་པོ་དེ་དག་རྟོགས་པའི་རྒྱུ་མཚན་དེས་ན་",
            "བྱང་ཆུབ་སེམས་དཔའ་ཞེས་བྱའོ།།",
            "ཡང་རྣམ་གྲངས་ལྔ་ཤེས་པས་བྱང་ཆུབ་སེམས་དཔའ་ཞེས་བྱ་།",
            "བླ་ན་མེད་པའི་བྱང་ཆུབ་ཆེན་པོ་གྲུབ་པར་གྱུར་པ་",
            "རྟོགས་པ་ནི་འོག་མིན་ཆེན་པོར་སྐུ་གསུམ་མངོན་དུ་བྱ་བ་རྟོགས་པ་དང༌། ",
            "གནས་རྟོགས་པ་ནི་སྲིད་པ་ཐ་མ་པའི་བྱང་སེམས་ཀྱི་ཚུལ་དུ་",
            "དགའ་ལྡན་གྱི་གནས་སུ་གནས་ཤིང་",
            "ལྷ་རྣམས་ལ་ཕན་གདགས་བར་བྱ་བ་ཤེས་པའོ།།",
            "ལྷུམས་སུ་རྗེས་སུ་རྟོགས་པ་ནི་འཛམ་བུའི་གླིང་དུ་ཡུམ་གྱི་",
            "ལྷུམས་སུ་འཇུག་པ་དང་དེར་སེམས་ཅན་སྨིན་པར་བྱ་བ་ཤེས་པ་དང༌། ",
            "རིམ་པ་རྟོགས་པ་ནི་ལྷུམས་ནས་འབྱུང་བ་དང༌། ",
            "ཕོ་བྲང་གི་ལྷ་ཡི་གནས་སུ་འདོད་ཡོན་ལྔ་ལ་ལོངས་སྤྱོད་པ་དང༌། ",
            "ཁབ་ནས་ཕྱུང་ཞིང་རབ་ཏུ་འབྱུང་བ་དང༌། ",
            "དཀའ་བ་སྤྱད་པ་དང༌། ",
            "རྡོ་རྗེའི་གདན་ལ་སྤྲུལ་བའི་སྐུས་མངོན་པར་བྱང་ཆུབ་པ་བསྟན་པ་ཤེས་པའོ།།",
            ""
        ],
        [
            "སངས་རྒྱས་ནས་སེམས་ཅན་ཐམས་ཅད་ཀྱི་",
            "ཐེ་ཚོམ་སེལ་བར་བྱེད་པ་ཆོས་ཀྱི་",
            "འཁོར་ལོ་བསྐོར་བ་རྟོགས་པའི་",
            "རྒྱུ་དེས་ན་བྱང་ཆུབ་སེམས་དཔའ་ཞེས་བྱའོ།།",
            "འདི་ནི་སྲིད་པ་ཐ་མ་པའི་བྱང་ཆུབ་སེམས་དཔས་",
            "འོག་མིན་དུ་ལོངས་སྐུའི་རྟེན་ལ་",
            "བྱང་ཆུབ་ཆེན་པོ་མངོན་དུ་མཛད་ནས་",
            "སྤྲུལ་བའི་སྐུས་འཛམ་བུའི་གླིང་དུ་",
            "བྱང་ཆུབ་ཆེན་པོ་སྟོན་པའི་ཚུལ་མཁྱེན་པའི་ཆ་ནས་བསྟན་པའོ།། ",
            "གཉིས་པ་ཤེས་པའི་དབྱེ་བ་བཅུ་གཅིག་གི་སྒོ་ནས་",
            "བྱང་ཆུབ་སེམས་དཔར་བསྟན་པ་ནི། ",
            "བློ་དང་ལྡན་པ་བློ་ཐོབ་མ་ཐོབ་དང༌། །",
            " རབ་གནས་རྟོགས་དང་རྗེས་སུ་རྟོགས་པ་དང༌། །",
            " སོ་སོར་འཆད་བློ་བརྗོད་མེད་ང་བཅོམ་དང༌། །",
            " ང་ཅན་བློ་གྲོས་མ་སྨིན་ཡང་དག་སྨིན།། ",
            "ཞེས་པས་བསྟན་།",
            "ཤེས་པའི་རྣམ་གྲངས་བཅུ་གཅིག་ཤེས་ཤིང་",
            "རྟོགས་པས་ཀྱང་བྱང་ཆུབ་སེམས་དཔའ་ཞེས་བརྗོད་།",
            ""
        ],
        [
            "རྣམ་གྲངས་བཅུ་གཅིག་ནི། ",
            "འདས་མ་འོངས་ད་ལྟ་གསུམ་དང༌། ",
            "ནང་དང་ཕྱི། ",
            "རྩིང་བ་དང་ཞིབ་པ། ",
            "ཐ་མ་དང་བཟང་པོ། ",
            "ཉེ་བ་དང་རིང་བར་ཤེས་པའོ།།",
            "དེ་ཡང་བློ་དང་ལྡན་པའི་བྱང་ཆུབ་སེམས་དཔའ་དེས་",
            "འདས་པའི་ཆོས་ཤེས་པས་བློ་ལ་ཐོབ་པའམ་",
            "རྙེད་པ་ཤེས་པ་ཞེས་བྱ་།",
            "འདས་པའི་ཆོས་དེ་དག་སྔར་",
            "རང་རང་གི་དངོས་པོར་ཐོབ་ཟིན་པའི་ཕྱིར་རོ། །",
            "མ་འོངས་པ་ན་འབྱུང་འགྱུར་གྱི་ཆོས་རྟོགས་པ་ནི་",
            "མ་ཐོབ་པ་ཤེས་པ་ཞེས་བྱ་བ་ཆོས་དེ་དག་",
            "ད་ལྟ་རང་གི་དངོས་པོར་མ་གྲུབ་པའམ་མ་ཐོབ་པའི་ཕྱིར་རོ། །",
            "ད་ལྟ་བའི་ཆོས་རྟོགས་པ་ནི་རབ་ཏུ་གནས་པ་ཞེས་བྱ་སྟེ་",
            "བྱུང་ནས་",
            "མ་འགགས་པའི་ཕྱིར་རོ། །",
            "བྱང་ཆུབ་སེམས་དཔའ་རང་གི་བློས་",
            "མི་རྟག་སྡུག་བསྔལ་སོགས་རྟོགས་པ་ནི་",
            "ནང་ཤེས་པ་སྟེ་ནང་རང་གི་བློས་རྟོགས་པའི་ཕྱིར་དང༌། ",
            "དགེ་བའི་བཤེས་གཉེན་གཞན་གྱིས་བསྟན་པའི་",
            "རྒྱུ་ལས་ཤེས་པ་ནི་ཕྱིའི་རྐྱེན་དེའི་རྗེས་སུ་རྟོགས་པ་དང༌། ",
            "ཆོས་རྣམས་ཀྱི་རང་དང་སྤྱིའི་མཚན་ཉིད་སོ་སོར་འཆད་པའི་",
            "བློ་ནི་མིང་ཚིག་ཡི་གེ་ལ་བརྟེན་པའི་རགས་པའོ།།",
            "ནང་དུ་མཉམ་པར་བཞག་པའི་བློ་ནི་ངག་ཏུ་",
            "བརྗོད་པ་མེད་པར་རྟོག་མེད་ལ་གནས་པའི་ཞིབ་པའོ།།",
            ""
        ],
        [
            "ས་བདུན་པ་མན་ཆད་ངར་འཛིན་གྱི་",
            "རྒྱུ་བ་ཕྲ་མོ་དང་བཅས་པའི་ཕྱིར་",
            "ང་ཅན་གྱི་བློ་གྲོས་ཏེ་ཐ་མལ་ལམ་དམན་པའོ།།",
            "ས་བརྒྱད་པ་ཡན་ཆད་མི་རྟོག་པའི་",
            "ཡེ་ཤེས་ལྷུན་གྱིས་གྲུབ་པས་",
            "ངར་འཛིན་གྱི་རྒྱུ་བ་ཕྲ་མོ་ཡང་མེད་པས་",
            "ང་བཅོམ་པའི་བློ་སྟེ་བཟང་པོའོ།།",
            "ཡང་ན་ང་ཅན་མོས་སྤྱོད་ཀྱི་སའི་རྟོགས་པ་སྟེ་",
            "གཟུང་འཛིན་དུ་རྟོག་པ་མ་སྤངས་པའི་ཕྱིར་རོ། །",
            "འཕགས་པའི་སར་གཟུང་འཛིན་རྟོག་པ་སྤངས་པས་",
            "ང་བཅོམ་པ་ཞེས་བྱའོ།།",
            "བློ་གྲོས་ན་སྨིན་པ་ནི་",
            "ས་བདུན་པ་མན་ཆད་ཀྱི་བློ་གྲོས་ཏེ་",
            "མི་རྟོག་པའི་ཡེ་ཤེས་འབད་རྩོལ་མེད་པར་",
            "ལྷུན་གྲུབ་ཏུ་མ་ཐོབ་པའི་ཕྱིར་རོ། །",
            "འདི་ནི་རིང་བའི་བློའོ།།",
            "ས་བརྒྱད་པ་ཡན་ཆད་ཀྱི་བློ་གྲོས་ནི་",
            "ཡང་དག་པར་སྨིན་པ་ཞེས་བྱ་།",
            "རྣམ་པར་མི་རྟོག་ཡེ་ཤེས་འབད་རྩོལ་མི་དགོས་པར་",
            "ལྷུན་གྱིས་གྲུབ་པའི་ཕྱིར་འདི་ནི་ཉེ་བའི་བློ་གྲོས་ཏེ་",
            "སངས་རྒྱས་ཀྱི་ས་ལ་ཉེ་བའི་ཕྱིར་རོ། །",
            "ཡང་ན་མོས་སྤྱོད་ཀྱི་ས་དང་",
            "འཕགས་པའི་ས་ལ་མ་སྨིན་པ་དང་ཞེས་བྱའོ།།",
            ""
        ],
        [
            "ཐེག་པ་ཆེན་པོ་མདོ་སྡེའི་རྒྱན་ལས་ཡོན་ཏན་གྱི་ལེའུ་སྟེ་",
            "ཉི་ཤུ་པ་རྣམ་པར་བཤད་པའོ།།།། ",
            "དྲུག་པ་སྤྱོད་པ་དང་མཐར་ཐུག་གི་ལེའུ་འདི་།",
            "དངོས་དང༌། ",
            "མཚམས་སྦྱར་བ་གཉིས་ལས། ",
            "དང་པོ་ལ་བྱང་ཆུབ་སེམས་དཔའི་རྟགས་དང༌། ",
            "སྐྱེ་བ་བཞེས་པའི་ཚུལ་དང༌། ",
            "ས་ཐོབ་པའི་ཚུལ་དང༌། ",
            "མཐར་ཐུག་གི་ཡོན་ཏན་བསྟོད་པའི་སྒོ་ནས་བསྟན་པ་བཞི་ལས། ",
            "དང་པོ་བྱང་ཆུབ་སེམས་དཔའི་རྟགས་ནི། ",
            "བརྩེ་དང་སྙན་པར་སྨྲ་བ་དང༌། །",
            " བརྟན་པ་ཉིད་དང་ལག་བརྐྱང་ཉིད། །",
            " དགོངས་པ་ཟབ་མོ་ངེས་འགྲེལ་བ། །",
            " འདི་དག་བློ་ལྡན་རྣམས་ཀྱི་རྟགས། །",
            " ཡོངས་གཟུང་མོས་པ་ཐོབ་པ་དང༌། །",
            " མི་སྐྱོ་གཉིས་ཀྱིས་བསྡུ་བའི་ཕྱིར། །",
            " བསམ་པ་དང་ནི་སྦྱོར་བ་ལས། ། ",
            "རྟགས་ལྔར་རྣམ་པར་ཤེས་པར་བྱ།། ",
            "ཞེས་པས་བསྟན་།",
            "དུ་བའི་རྟགས་སམ་མཚན་མ་ལས་",
            "མེར་ཤེས་པ་བཞིན་དུ་གང་བྱང་ཆུབ་སེམས་དཔའ་ཡིན་པ་",
            "དེ་ལ་ཕར་ཕྱིན་དྲུག་བསྒྲུབ་པ་དང་རྗེས་སུ་མཐུན་པའི་",
            "མཚན་མ་ལྔ་སྣང་བར་འགྱུར་ཏེ",
            "མཚན་མ་དེ་དག་ལས་འདི་ནི་",
            "བྱང་ཆུབ་སེམས་དཔའ་འོ་",
            "ཞེས་ཤེས་པར་གྱུར་ནས་",
            "བྱང་ཆུབ་སེམས་དཔའི་གྲངས་སུ་བགྲང་བར་བྱེད་དོ།།",
            ""
        ],
        [
            "མཚན་མ་ལྔ་ནི་སྙིང་བརྩེ་བ་དང་ལྡན་པས་",
            "སེམས་ཅན་ཡོངས་སུ་འཛིན་པ་དང༌། ",
            "འཇིག་རྟེན་དང་ཆོས་གཏམ་ལེགས་པར་",
            "སྙན་པར་སྨྲ་བ་དང་ལྡན་པ་དང༌། ",
            "གཞན་དོན་དུ་འཇིག་པ་དང་སྡུག་བསྔལ་གང་གིས་ཀྱང་",
            "མི་ཞུམ་པར་བརྟན་པ་ཉིད་དང༌། ",
            "དངོས་པོ་ཐམས་ཅད་སྦྱིན་པ་ལ་",
            "རྟག་ཏུ་བག་མི་འཁུམ་པར་ལག་བརྐྱང་སྟེ་གཏོང་བ་ཉིད་དང༌། ",
            "གསུང་རབ་ཀྱི་དགོངས་པ་ངེས་པར་",
            "འགྲེལ་བ་དང་རྣམ་པ་ལྔ་པོ་འདི་དག་",
            "བློ་ལྡན་བྱང་ཆུབ་སེམས་དཔའ་རྣམས་ཀྱི་རྟགས་ཡིན་ནོ།།",
            "དེ་ཡང་སྙིང་རྗེས་སེམས་ཅན་ཡོངས་སུ་གཟུང་བ་དང༌། ",
            "སྙན་པར་སྨྲ་བས་མོས་པ་འཐོབ་པ་དང༌། ",
            "བརྟན་པས་སྡུག་བསྔལ་གྱིས་མི་སྐྱོ་བ་དང༌། ",
            "ལག་བརྐྱང་བ་དང་དགོངས་ཟབ་འགྲེལ་བ་གཉིས་ཀྱི་སྒོ་ནས་",
            "ཟང་ཟིང་དང་ཆོས་ཀྱི་སེམས་ཅན་རྣམས་བསྡུ་བའི་ཕྱིར་།",
            "དང་པོ་བསམ་པ་དང་ནི་ཕྱི་མ་བཞི་སྦྱོར་བ་ཡིན་པ་ལས་",
            "རྟགས་ལྔར་རྣམ་པར་ཤེས་པར་བྱའོ།།",
            "དེ་ལ་སྙིང་རྗེའི་རང་བཞིན་ནི་བསམ་པ་དང་",
            "ལྡན་པ་དང་སྒྲུབ་པ་དང་ལྡན་པ་གཉིས་ལས། ",
            "བསམ་པ་ལ་མི་དགེ་བ་ལས་བསླངས་ཏེ་",
            "དགེ་བ་ལ་གཞན་ལ་ཕན་པའི་བསམ་པ། ",
            "ངན་སོང་གསུམ་སོགས་ཀྱི་སྡུག་བསྔལ་བསལ་ནས་",
            "མཐོ་རིས་ཀྱི་བདེ་བར་བཞག་པ་བདེ་བའི་བསམ་པའོ།།",
            "སྒྲུབ་པ་དང་ལྡན་པ་ནི་",
            "ཕན་བདེའི་བསམ་པ་དེ་ལྟ་བུ་ལ་བརྟེན་ནས་",
            "སྒོ་གསུམ་གྱི་སྒོ་ནས་སེམས་ཅན་ཕན་བདེ་ལ་འགོད་པའོ།།",
            ""
        ],
        [
            "དེ་ལྟ་བུ་དང་ལྡན་པ་ལ་",
            "བྱང་ཆུབ་སེམས་དཔའ་སྙིང་རྗེ་དང་ལྡན་པ་ཞེས་བྱའོ།།",
            "སྙན་པར་སྨྲ་བའི་རང་བཞིན་ལ་ཡང་གཉིས་ཏེ་",
            "འཇིག་རྟེན་ཐ་སྙད་ཀྱི་གཏམ་དང་",
            "ཆོས་འཆད་པའི་གཏམ་གྱི་རང་བཞིན་གཉིས་ལས། ",
            "དང་པོ་ལའང་གཉིས་།",
            "ཀུན་དགའ་བར་བྱེད་པའི་གཏམ་ནི་",
            "བཞིན་འཛུམ་ཞིང་ཁམས་བདེ་བ་སོགས་འདྲི་ཞིང་དགའ་བར་བྱེད་པའོ།།",
            "ཡང་དག་པར་དགའ་བར་བྱེད་པ་ནི་བུ་ཚ་དང་",
            "གཉེན་བཤེས་དར་བར་བྱེད་པའམ། ",
            "གཏེར་དང་འབྲུ་སྤེལ་བ་སོགས་ལ་",
            "དེ་དང་མཐུན་པར་དགའ་བའི་གཏམ་བྱེད་པའོ།།",
            "ཆོས་ཀྱི་གཏམ་ནི་ཕར་ཕྱིན་དང་བྱང་ཕྱོགས་སོགས་ཀྱི་",
            "ཆོས་བཤད་པས་སེམས་ཅན་རྣམས་ལ་མཐོ་རིས་དང་",
            "ཐར་པ་འཐོབ་པར་བྱེད་པའོ།།",
            "བརྟན་པ་ནི་ཏིང་ངེ་འཛིན་དང་",
            "བརྩོན་འགྲུས་ཤེས་རབ་གསུམ་གྱི་མཐུས་བརྟན་ཅིང་",
            "བཟོད་པའི་ངང་ཚུལ་ཅན་དང་འགྱུར་བའི་སྡུག་བསྔལ་དང་",
            "འཇིགས་པ་གང་ལ་",
            "མི་སྐྲག་མི་ཞུམ་ཞིང་མཐུ་དང་ལྡན་ལ་མི་ལྡོག་པའོ།།",
            ""
        ],
        [
            "ལག་བརྐྱང་པའི་རང་བཞིན་ནི་རྒྱ་ཆེན་པོ་སྦྱིན་པ་དང༌། ",
            "ཉོན་མོངས་མེད་པར་སྦྱིན་པ་གཉིས་ལས། ",
            "དང་པོ་ནང་གི་དངོས་པོ་མགོ་དང་",
            "རྐང་ལག་སོགས་དང་ཕྱིའི་དངོས་པོ་འཁོར་ལོས་སྒྱུར་བའི་",
            "རྒྱལ་སྲིད་ལོངས་སྤྱོད་ཀྱང་སྦྱིན་དངོས་པོ་གཞན་ལྟ་ཅི་སྨོས་ཏེ་",
            "ཆུང་ངུ་མིན་པར་རྒྱ་ཆེན་པོ་སྦྱིན་པའོ།།",
            "གཉིས་པ་འདི་དང་གཞན་དུ་གནོད་པའི་དུག་དང་",
            "མཚོན་ཆ་སོགས་མི་སྦྱིན་གྱི་དངོས་པོ་དག་པ་དང་",
            "སེར་སྣ་མེད་པ་དང་ལན་ལ་མི་ལྟ་བར་སྦྱིན་པའོ།།",
            "དགོངས་པ་ཟབ་མོ་འགྲེལ་བའི་རང་བཞིན་ནི། ",
            "སོ་སོ་ཡང་དག་རིག་པ་བཞི་དང་ལྡན་པས་དགོངས་པ་དང་",
            "ལྡེམ་དགོངས་སོགས་ཚུལ་བཞིན་རྟོགས་པ་དང་ཟབ་མོའི་",
            "དོན་ཕྱིན་ཅི་མ་ལོག་པར་འཆད་པའོ།།",
            "སྙིང་རྗེའི་ཡུལ་ལྔ་ནི། ",
            "སྡུག་བསྔལ་བ་དང༌། ",
            "སྲོག་གཅོད་སོགས་ལོག་པར་སྤྱོད་པ་དང༌། ",
            "བག་མེད་པ་དང༌། ",
            "ལྟ་བ་ལོག་པར་ཞུགས་པ་དང༌། ",
            "ཉོན་མོངས་པ་བག་ཉལ་མ་སྤངས་པའི་",
            "སེམས་ཅན་སོ་སོ་སྐྱེ་བོ་ཐམས་ཅད་ལའོ།།",
            "སྙན་པར་སྨྲ་བའི་རྟེན་ནམ་ཡུལ་ཡང་ལྔ་སྟེ་",
            "ཁམས་བདེ་སོགས་འདྲི་བ་ཡང་དག་པར་སྨྲ་བ་དང༌། ",
            "གཉེན་དང་ལོངས་སྤྱོད་ཀྱི་ཚོགས་འཕེལ་བའི་",
            "གཏམ་ནི་དགའ་བར་བྱེད་པ་དང༌། ",
            "འཇིགས་པ་ལས་སྐྱོབ་པའི་ཚིག་སྨྲ་བ་ནི་",
            "དབུགས་འབྱིན་པར་བྱེད་པ་དང༌། ",
            "ཆེད་དུ་མ་གསོལ་བར་ཡང་དོན་དང་ལས་སུ་བྱ་བའི་",
            "གྲོགས་བྱེད་པར་ཁས་ལེན་པ་ནི་སྐབས་འབྱེད་པར་བྱེད་པ་དང༌། ",
            "མཐོ་རིས་དང་ཐར་པའི་ཐབས་སུ་གྱུར་པའི་",
            "ཆོས་སྟོན་པ་ཡང་དག་པར་ལུང་སྟོན་པའོ།།",
            ""
        ],
        [
            "བརྟན་པའི་རྟེན་ནམ་ཡུལ་ཡང་ལྔ་།",
            "འཁོར་བའི་སྡུག་བསྔལ་དང༌། ",
            "སེམས་ཅན་རྣམས་ཀྱིས་ལོག་སྒྲུབ་དང༌། ",
            "དུས་ཡུན་རིང་པོ་དང༌། ",
            "ཕས་ཀྱི་རྒོལ་བས་བརྒལ་བ་དང་",
            "བསླབ་བྱ་རྒྱ་ཆེན་པོ་ལ་སློབ་པའོ།།",
            "ལག་བརྐྱང་གི་གནས་དང་རྟེན་ཀྱང་ལྔ་།",
            "དངོས་པོ་རྒྱ་ཆེ་བ་གོང་ལྟར་སྦྱིན་པ་དང༌། ",
            "ཕྱོགས་ལྷུང་མེད་པར་སྦྱིན་པ་དང༌། ",
            "གུས་པར་བྱས་ཏེ་སྦྱིན་པ་དང༌། ",
            "ཉོན་མོངས་མེད་པར་སྦྱིན་པ་དང༌། ",
            "ལན་དང་རྣམ་སྨིན་ལ་མི་བརྟེན་པར་སྦྱིན་པའོ།།",
            "དགོངས་པ་ཟབ་མོ་འགྲེལ་བའི་རྟེན་ནམ་ཡུལ་ཡང་ལྔ་།",
            ""
        ],
        [
            "དེ་བཞིན་གཤེགས་པའི་མདོ་སྡེ་ཟབ་མོ་ཟབ་པར་སྣང་བ་སྟོང་པ་ཉིད་དང་",
            "ལྡན་པ་རྟེན་ཅིང་འབྲེལ་བ་ལུགས་འབྱུང་དང་",
            "ལུགས་ལས་ལྡོག་པ་རྟེན་དང་པོ་དང༌། ",
            "འདུལ་བ་ལ་ཡང་ལྟུང་བ་དང༌། ",
            "ལྟུང་བ་སློང་བ་ལ་མཁས་པ་རྟེན་གཉིས་པ་དང༌། ",
            "ཆོས་རྣམས་ཀྱི་རང་སྤྱིའི་མཚན་ཉིད་གསུམ་པ་དང༌། ",
            "མདོ་རྣམས་ཀྱི་དགོངས་པ་དང་བཅས་པའི་",
            "མིང་ཚིག་རྣམ་པར་འབྱེད་པ་བཞི་པ་དང༌། ",
            "ཆོས་རྣམས་ཀྱི་ཚིག་ཐ་དད་པར་དབྱེ་བ་ནི་ལྔ་པའོ།།",
            "སྙིང་རྗེ་དང་ལྡན་པའི་འབྲས་བུ་ཚེ་འདིར་དགྲ་མེད་ཅིང་",
            "བདེ་བར་གནས་པ་དང༌། ",
            "ཚེ་རབས་གཞན་དུ་བདེ་འགྲོར་སྐྱེ་བའོ།།",
            "སྙན་སྨྲའི་འབྲས་བུ་ངག་གི་མི་དགེ་བཞི་སྤངས་པས་",
            "ཚེ་རབས་ཀུན་ཏུ་ཚིག་བཙུན་པ་དང༌། ",
            "དེའི་ཚིག་གཟུང་བར་འོས་པའོ།།",
            "བརྟན་པའི་འབྲས་བུ་ཚེ་འདིར་ཚུལ་ཁྲིམས་བླངས་པ་ལས་མི་ཉམས་པ་དང༌། ",
            "བཟོད་པས་བདག་གཞན་རྗེས་སུ་འཛིན་པ་དང༌། ",
            "ཚེ་རབས་གཞན་དུ་བྱང་ཆུབ་སེམས་དཔའི་རྩོམ་པ་མཐར་ཕྱིན་ཅིང་མི་ལྡོག་པའོ།།",
            "ལག་བརྐྱང་གི་འབྲས་བུ་ཚེ་འདིར་གཞན་ལ་ཕན་འདོགས་པ་དང༌། ",
            "དེའི་འབྲས་བུ་ཚེ་རབས་གཞན་དུ་",
            "རང་ཉིད་ལ་ལོངས་སྤྱོད་རྒྱ་ཆེན་པོ་འཐོབ་ཅིང་",
            "བྱང་ཆུབ་ཀྱི་ཚོགས་རྫོགས་པའོ།།",
            "དགོངས་ཟབ་འགྲེལ་བའི་འབྲས་བུ་ཚེ་འདིར་ཡང་",
            "སྡེ་སྣོད་གསུམ་བཤད་པས་གཞན་གྱི་མ་རྟོགས་ལོག་རྟོག་ཐེག་ཚོམ་སེལ་བ་དང་",
            "ཚེ་རབས་གཞན་དུ་ཡང་རིག་པའི་གནས་ལྔ་ལ་མཁས་པར་འགྱུར་རོ། །",
            "རྟགས་ལྔ་པོ་གོ་རིམ་དེ་ལྟར་བཤད་པ་ནི། ",
            "ཐོག་མར་སྙིང་རྗེའི་རྒྱུ་ལས་སྙན་པར་སྨྲ་བ་དང༌། ",
            "སྙིང་རྗེས་ལེགས་པར་སྨྲ་བ་དེ་དག་འཁོར་བའི་སྡུག་བསྔལ་གྱིས་",
            "མི་སྐྱོ་བ་དང་བརྟན་པ་ལྡན་པས་",
            "ཟང་ཟིང་གིས་བསྡུས་ནས་",
            ""
        ],
        [
            "ཆོས་དགོངས་པ་འགྲེལ་ཞིང་བཤད་ནས་",
            "སྨིན་པར་བྱེད་པས་སོ།།",
            "ལྔ་པོ་འདི་དག་ཕར་ཕྱིན་གང་དང་གང་གིས་བསྡུས་ཤེ་ན་",
            "སྙིང་རྗེའི་རིགས་ཀྱི་ས་བོན་ལ་བརྟེན་ཏེ་ཚད་མེད་བཞི་གོམས་པའི་",
            "བསམ་གཏན་གྱི་ཕ་རོལ་ཏུ་ཕྱིན་པས་བསྡུས་སོ།།",
            "སྙན་སྨྲ་ནི་ཚིག་རྩུབ་སོགས་སྤངས་པས་ཚུལ་ཁྲིམས་ཕར་ཕྱིན་དང༌། ",
            "ཆོས་ཀྱི་གཏམ་སྨྲ་བ་ཤེས་རབ་ཀྱིས་བསྡུས་སོ།།",
            "བརྟེན་པ་བརྩོན་འགྲུས་དང་བཟོད་པ་དང་",
            "ཤེས་རབ་ཕར་ཕྱིན་གྱིས་བསྡུས་སོ།།",
            "ལག་བརྐྱང་སྦྱིན་པའི་ཕར་ཕྱིན་དང༌། ",
            "དགོངས་ཟབ་འགྲེལ་བ་བསམ་གཏན་དང་",
            "ཤེས་རབ་ཀྱི་ཕར་ཕྱིན་གྱིས་བསྡུས་སོ།།",
            ""
        ],
        [
            "ལས་ལྔ་ནི་གཞུང་ལས་བསྟན་པ་ལྟར་",
            "གོང་དུ་བཤད་ཟིན་ཏོ།།",
            "དེ་ལྟར་སྙིང་རྗེ་ལ་སོགས་པ་སྔ་མ་གསུམ་དང་ལྡན་པའི་སྒོ་ནས་",
            "ཕྱི་མ་གཉིས་ལ་སེམས་ཅན་ལ་ལྷག་པའི་བསམ་པ་ཡིན་།",
            "ལྷག་བཅས་ཀྱི་མྱང་འདས་ལ་གཞག་པར་བྱའོ་",
            "སྙམ་དུ་སེམས་པས་ཕན་པ་ལྷག་པའི་བསམ་པ་ཞེས་བྱ་།",
            "ཉོན་མོངས་པས་གཙེ་བ་མེད་པའི་",
            "ཕན་པ་དང་ལྡན་པས་སོ།།",
            "ལྷག་མེད་ཀྱི་མྱང་འདས་ལ་གཞག་པར་བྱ་ཞེས་",
            "སེམས་བདེ་བ་ལྷག་པའི་བསམ་པ་།",
            "དེ་ཚེ་སྐྱེ་རྒ་སོགས་སྡུག་བསྔལ་ཐམས་ཅད་དང་",
            "བྲལ་བའི་བདེ་བ་དང་ལྡན་པས་སོ།།",
            ""
        ],
        [
            "དེས་ན་སྙིང་རྗེ་ལ་སོགས་པ་ལྔ་ནི་ཕན་པ་དང་",
            "བདེ་བའི་ལྷག་བསམ་དུ་བསྡུས་ཏེ་བསྟན་།",
            "ལྷག་བསམ་དེའི་དབྱེ་བ་ནི་འོག་ཏུ་མ་དག་རྣམ་དག་སོགས་དང༌། ",
            "ལྷག་བསམ་གྱི་བྱེད་ལས་འཁོར་སྡུད་པ་བ་",
            "རྣམས་ཀུན་ལ་བློ་ལྡན་པའི་སོགས་ཀྱིས་བསྟན་པ་བཞིན་ནོ།། ",
            "གཉིས་པ་བྱང་སེམས་རྣམས་སེམས་ཅན་གྱི་སྐྱེ་བ་འཛིན་ཚུལ་བཤད་པ་ནི། ",
            "བྱང་ཆུབ་སེམས་དཔའ་རྟག་ཏུ་ནི། །",
            " ཁྱིམ་པ་འཁོར་ལོས་སྒྱུར་རྣམས་སུ། ། ",
            "གྱུར་ནས་",
            "སྐྱེ་བ་ཐམས་ཅད་དུ། །",
            " སེམས་ཅན་རྣམས་ཀྱི་དོན་བྱེད་དུ། ། ",
            "གྱུར་ནས་",
            "སྐྱེ་བ་ཐམས་ཅད་དུ། ། ",
            "སེམས་ཅན་རྣམས་ཀྱི་དོན་བྱེད་དོ།། ",
            "ས་རྣམས་ཀུན་ལ་བློ་ལྡན་གྱི། །",
            " རབ་བྱུང་ལེན་པས་ཐོབ་པ་དང༌། །",
            " ཆོས་ཉིད་ཀྱིས་ནི་ཐོབ་པ་གཞན། །",
            " རབ་ཏུ་བྱུང་བར་སྟོན་བྱེད་ཡིན།།",
            ""
        ],
        [
            "རབ་ཏུ་བྱུང་བའི་ཕྱོགས་དག་ནི། ། ",
            "ཡོན་ཏན་ཚད་མེད་རྣམས་དང་ལྡན།། ",
            "དེ་ལྟས་སྡོམ་བརྩོན་ཁྱིམ་པ་ཡི། ། ",
            "བྱང་ཆུབ་སེམས་དཔའ་ལས་ཁྱད་འཕགས། །",
            " ས་རྣམས་ཀུན་ལ་བརྟེན་པ་ཡི། །",
            " ཕ་རོལ་སྡུག་པའི་འབྲས་བུ་དང༌། །",
            " འདི་ལ་དགེ་བ་འཇུག་འདོད་དང༌། །",
            " མྱ་ངན་འདས་པར་འདོད་པ་དང༌། །",
            " མ་དག་རྣམ་དག་རབ་དག་པ། །",
            " སེམས་ཅན་རྣམས་ལ་བསམ་པར་འདོད།། ",
            "ས་རྣམས་ཀུན་ལ་བློ་ལྡན་པའི། །",
            " སྨོན་ལམ་དང་ནི་སེམས་མཉམ་དང༌། །",
            " བདག་པོར་གྱུར་པ་དག་དང་ནི། །",
            " འཁོར་སྡུད་པ་ཡིས་ཡོངས་སུ་འཛིན།། ",
            "བློ་ལྡན་རྣམས་ཀྱི་ལས་དང་ནི། །",
            " གཞན་ཡང་སྨོན་ལམ་དག་དང་ནི། །",
            " ཏིང་ངེ་འཛིན་དང་དབང་འབྱོར་བའི། །",
            " དབང་གིས་སྐྱེ་བར་འདོད་པ་ཡིན།། ",
            "ཞེས་ཚིགས་བཅད་བདུན་གྱིས་བསྟན་།",
            "སེམས་ཅན་རྣམས་ལ་བྱམས་པ་དང་",
            "སྙིང་རྗེ་ལྷག་བསམ་བརྟན་པའི་",
            "བྱང་ཆུབ་སེམས་དཔའ་རྣམས་ནི་",
            "ཉན་ཐོས་བཞིན་དུ་འཁོར་བ་ལ་རྒྱབ་ཀྱིས་ཕྱོགས་པ་མ་ཡིན་པར། ",
            "འཁོར་བ་ཡོངས་སུ་མི་གཏོང་ཞིང་",
            ""
        ],
        [
            "སེམས་ཅན་གྱི་དོན་དུ་སྐྱེ་བ་ཡང་ཡང་བཞེས་ནས་",
            "སེམས་ཅན་རྣམས་སྨིན་པར་བྱེད་དེ",
            "རྟེན་ཁྱིམ་ན་གནས་པ་དང་རབ་ཏུ་",
            "བྱུང་བ་གཙོ་བོར་གྱུར་པའི་སྐྱེ་བ་སྣ་ཚོགས་སུ་སྟོན་།",
            "བྱང་ཆུབ་སེམས་དཔའ་རྣམས་གནས་སྐབས་ལ་ལར་རྟག་ཏུ་ན་",
            "ཁྱིམ་པ་འཁོར་ལོས་སྒྱུར་བ་རྣམས་སུ་བརྒྱུད་མར་གྱུར་ནས་",
            "སྐྱེ་བ་དེ་དག་ཐམས་ཅད་དུ། ",
            "སེམས་ཅན་རྣམས་དགེ་བ་ལ་",
            "སྨིན་པར་བྱེད་པ་ཉིད་ཀྱི་དོན་བྱེད་དོ།།",
            "ས་དང་པོ་ལ་སོགས་པའི་ས་རྣམས་ཀུན་ལ་ཡང་རབ་ཏུ་",
            "བྱུང་བ་མཁན་སློབ་ལས་གསོལ་བ་དང་བཞིའི་",
            "ལས་ཀྱི་ལེན་པས་ཐོབ་པ་དང༌། ",
            "ཆོས་ཉིད་ཀྱིས་ནི་ཐོབ་པ་ཟག་མེད་ཀྱི་",
            "སྡོམ་པ་དང་ལྡན་པ་དང་",
            "གཞན་སྤྲུལ་བའི་ལུས་ཀྱིས་རབ་ཏུ་བྱུང་བ་ཉིད་དུ་",
            "སྟོན་པར་བྱེད་པ་དང་གསུམ་ཡིན་ནོ།།",
            ""
        ],
        [
            "ཁྱིམ་ན་གནས་པ་རྣམས་གཡེང་བ་དང་",
            "ཆགས་སྡང་ལ་སོགས་པའི་ཉོན་མོངས་དང་",
            "སྡུག་བསྔལ་ཤིན་ཏུ་མང་།",
            "རབ་ཏུ་བྱུང་བའི་ཕྱོགས་དག་ནི་",
            "གང་གི་ཉེས་པ་ལས་བཟློག་པའི་ཡོན་ཏན་ཚད་མེད་པ་རྣམས་དང་ལྡན་།",
            "འདམ་རྫབ་ལས་བརྒལ་བ་དང་ཆུ་ཀླུང་ལས་",
            "བརྒལ་བ་དང་མི་གཙང་བའི་གནས་དང་མེའི་འོབས་ལས་",
            "བརྒལ་བ་ལྟ་བུའི་རྣམ་གྲངས་སྣ་ཚོགས་ཀྱིས་",
            "བསྔགས་པ་སངས་རྒྱས་ཀྱིས་གསུངས་པ་བཞིན་ནོ།།",
            "དེ་ལྟ་བུས་ན་སྡོམ་བརྩོན་ཅན་གྱི་བྱང་སེམས་ནི། ",
            "ཁྱིམ་པའི་བྱང་ཆུབ་སེམས་དཔའ་རྣམས་ལས་",
            "རྟེན་ཁྱད་དུ་འཕགས་པ་ཡིན་ནོ།།",
            "བྱང་ཆུབ་སེམས་དཔའ་འཁོར་བར་སྐྱེ་བ་བཞེས་པའི་རྒྱུ་ནི་",
            "སེམས་ཅན་ཕན་བདེ་འདོད་ཀྱི་ལྷག་བསམ་ཡིན་པས་དེ་བཤད་པ། ",
            "མོས་སྤྱོད་དང་ས་བཅུ་ཡི་ས་རྣམས་ཀུན་ལ་བརྟན་པ་",
            "བྱང་ཆུབ་སེམས་དཔས་སེམས་ཅན་གཞན་འཇིག་རྟེན་ཕ་རོལ་ལམ་ཚེ་རབས་ཕྱི་མ་རྣམས་སུ་སྡུག་ཅིང་",
            "ཡིད་དུ་འོང་བའི་འབྲས་བུ་བདེ་བ་ལ་སྦྱོར་བ་ནི་",
            "བདེ་བའི་བསམ་པ་དང༌། ",
            "ཚེ་འདི་ལ་ཉོན་མོངས་མེད་པའི་",
            "དགེ་བ་ལ་འཇུག་པར་འདོད་པ་ཕན་པའི་བསམ་པ་དང༌། ",
            "མཐར་ཐུག་ལྷག་བཅས་ལྷག་མེད་ཀྱི་",
            "མྱ་ངན་ལས་འདས་པར་འདོད་པ་ཡང་གོང་བཤད་ལྟར་",
            "ཕན་བདེའི་བསམ་པ་སྟེ་བདེ་བ་ལ་གཞག་པར་འདོད་པ་བདེ་བའི་ལྷག་བསམ་དང༌། ",
            "ཉོན་མོངས་མེད་པར་བྱ་བར་འདོད་པ་ཕན་པའི་ལྷག་བསམ་།",
            "མདོར་ན་སེམས་ཅན་ཐམས་ཅད་ལ་གནས་སྐབས་དང་",
            "མཐར་ཐུག་གི་ཕན་བདེ་འདོད་པ་ནི་",
            "ལྷག་པའི་བསམ་པ་ཞེས་བྱ་།",
            ""
        ],
        [
            "ལྷག་བསམ་དེའི་དབྱེ་བ་ཡང་མོས་སྤྱོད་ན་",
            "ཆོས་ཉིད་མངོན་དུ་མ་རྟོགས་པས་",
            "མཐོང་བའི་སྤང་བྱའི་གཟུང་འཛིན་དུ་ཞེན་པས་",
            "མ་དག་པའི་ལྷག་བསམ་ཞེས་བྱ་།",
            "ས་དང་པོ་ནས་བདུན་པའི་བར་དུ་རྣམ་པར་དག་པའི་ལྷག་བསམ་དང༌། ",
            "ཕྱིར་མི་ལྡོག་པ་དག་པའི་ས་གསུམ་དུ་",
            "རབ་ཏུ་དག་པའི་ལྷག་བསམ་ཞེས་བྱ་སྟེ",
            "བྱང་ཆུབ་སེམས་དཔའ་རྣམས་ཀྱི་",
            "སེམས་ཅན་རྣམས་ལ་དེ་ལྟར་ལྷག་པའི་བསམ་པར་འདོད་དོ།།",
            "ས་བརྒྱད་པ་སོགས་ལ་ཕྱིར་མི་ལྡོག་པའི་ས་ཞེས་",
            "བཤད་པ་ནི་ས་བརྒྱད་པ་ཐོབ་ཕན་ཆད་འབད་རྩོལ་གྱི་",
            "མཚན་ཉིད་ཅན་དུ་ཕྱིར་ལྡོག་པ་མི་སྲིད་པའི་ཕྱིར་རོ། །",
            "དེ་ལྟར་སེམས་ཅན་གྱི་དབང་དུ་བྱས་ནས་",
            "ཕན་པའི་ལྷག་བསམ་དང༌། ",
            "བདེ་བའི་ལྷག་བསམ་གཉིས། ",
            "བདག་གི་རྒྱུད་ཀྱི་དབང་དུ་བྱས་ཏེ་",
            "མ་དག་རྣམ་དག་རབ་དག་གསུམ་སྟེ་",
            "ལྷག་པའི་བསམ་པའི་དབྱེ་བ་ལྔའོ།།",
            ""
        ],
        [
            "ལྷག་པའི་བསམ་པ་དེ་ལ་བརྟེན་ནས་",
            "སེམས་ཅན་སྡུད་པ་ནི་ལྷག་བསམ་གྱི་བྱེད་ལས་།",
            "དེ་ཡང་སྨོན་ལམ་གྱིས་ཡོངས་སུ་སྡུད་པ་ནི་",
            "མོས་སྤྱོད་ཀྱི་ས་ན་སེམས་ཅན་ཐམས་ཅད་མྱ་ངན་འདས་པའི་",
            "དབྱིངས་སུ་དགོད་པར་བྱའོ་",
            "ཞེས་སེམས་བསྐྱེད་ཅིང་སྨོན་ལམ་གྱིས་",
            "སེམས་ཅན་ཐམས་ཅད་ཡོངས་སུ་འཛིན་པ་དང༌། ",
            "ས་དང་པོ་ཐོབ་ནས་",
            "བཟུང་བདག་དང་སེམས་ཅན་ཐམས་ཅད་ལ་",
            "སེམས་མཉམ་པ་ཐོབ་པས་སེམས་མཉམ་པས་ཡོངས་སུ་སྡུད་པའི་",
            "འཛིན་པ་དང་བདག་པོར་གྱུར་པས་ཡོངས་སུ་སྡུད་པ་ནི། ",
            "འཁོར་བསྒྱུར་སོགས་ཡུལ་གྱི་བདག་པོ་དབང་མཐུ་ཡོད་པར་གྱུར་ནས་",
            "སེམས་ཅན་རྣམས་ལ་ཟང་ཟིང་གིས་",
            "ཕན་གདགས་པ་དང་དགེ་བཅུའི་ལས་ལ་འགོད་ཅིང་ཡོངས་སུ་",
            "སྡུད་པ་དག་དང་ནི་ཚོགས་རྣམ་པར་འདྲེན་པས་ཡོངས་སུ་སྡུད་པ་ནི། ",
            "ཚོགས་ཀྱི་སློབ་དཔོན་དང་མཁན་པོ་ཉིད་དུ་གྱུར་ནས་",
            "ཆོས་བསྟན་པའི་སྒོ་ནས་",
            "འཁོར་སློབ་མའི་ཚོགས་སྡུད་པ་ཡིས་",
            "སེམས་ཅན་རྣམས་རྗེས་སུ་འཛིན་པ་ཡིན་ཏེ་",
            "དེ་ལྟར་སྡུད་པ་རྣམ་པ་བཞི་ཡིས་སོ།།",
            ""
        ],
        [
            "བྱང་ཆུབ་སེམས་དཔའ་རྣམས་སྐྱེ་བ་བཞེས་པའི་རྒྱུ་ནི་རྣམ་པ་བཞི་།",
            "བློ་ལྡན་བྱང་ཆུབ་སེམས་དཔའ་རྣམས་ཀྱི་སྐྱེ་བ་ནི་",
            "མོས་པའི་སྤྱོད་པའི་ས་ལ་གནས་པ་རྣམས་ཀྱི་",
            "སྐྱེ་བ་ཕལ་ཆེར་ལས་ཀྱི་རྒྱུ་ལས་སྐྱེ་།",
            "དེ་དག་སེམས་ལ་དབང་མ་ཐོབ་པས་",
            "གང་དུ་བསམས་ཤིང་སྨོན་ལམ་བཏབ་པ་དེ་",
            "གདོན་མི་ཟ་བར་སྐྱེས་ངེས་པ་མེད་།",
            "རེས་འགའ་སྨོན་པ་ལྟར་སྐྱེ་བའང་ཡོད་མོད་ཀྱི། ",
            "གཙོ་ཆེར་བསོད་ནམས་ཀྱི་ཚོགས་བསགས་པའི་",
            "ལས་ཀྱིས་བདག་དང་གཞན་ལ་ཕན་པར་འགྱུར་བའི་",
            "གནས་སུ་སྐྱེ་བ་དང་ནི། ",
            "གཞན་ཡང་སྨོན་ལམ་གྱི་དབང་གིས་སྐྱེ་བ་ནི་",
            "ས་དང་པོ་དང་གཉིས་པ་ལ་ཞུགས་པའི་",
            "བྱང་ཆུབ་སེམས་དཔའ་རྣམས་ནི་",
            "སྨོན་ལམ་གྱི་དབང་གིས་ལྷ་དང་མི་དང་བྱོལ་སོང་དང་",
            "ཡི་དྭགས་དང་དམྱལ་བ་གང་དང་གང་དུ་སེམས་ཅན་གྱི་",
            "དོན་བྱེད་པ་དེར་སྨོན་ལམ་བཏབ་པ་བཞིན་སྐྱེ་།",
            "ལོ་ཉེས་ཆེན་པོ་བྱུང་བའི་དུས་སུ་སེམས་ཅན་རྣམས་ཀྱི་",
            "བཀྲེས་སྐོམ་བསལ་བའི་ཕྱིར་",
            "ཉ་དང་གླང་པོ་ཆེ་ལ་སོགས་པའི་ལུས་བླངས་ནས་",
            "རང་གི་ཤས་སེམས་ཅན་ཚིམ་པར་བྱེད་པ་དང༌། ",
            "ནད་ཀྱི་བསྐལ་པ་བར་མ་སོགས་ཀྱི་ཚེ་དེ་དག་གི་",
            "ནད་སེལ་བའི་སེམས་ཅན་གྱི་ལུས་བླངས་ནས་",
            ""
        ],
        [
            "དེའི་ཤ་ཟོས་པས་ནད་ལས་ཐར་བར་བྱེད་པ་དང༌། ",
            "རིག་སྔགས་གྲུབ་པ་དང༌། ",
            "སྨན་པ་ཆེན་པོའི་ལུས་སུ་གྱུར་ནས་",
            "སེམས་ཅན་གྱི་ནད་སྣ་ཚོགས་ཞི་བར་བྱེད་པ་སོགས་",
            "སྐྱེ་བ་སྣ་ཚོགས་འཛིན་ཏེ",
            "དེ་བཞིན་གཤེགས་པའི་སྐུའི་གསང་བ་བསྟན་པའི་",
            "མདོ་ལ་སོགས་པ་ལས་གསུངས་པ་བཞིན་ནོ།།",
            "ས་གསུམ་པ་ནས་བདུན་པའི་བར་གྱི་",
            "བྱང་ཆུབ་སེམས་དཔའ་རྣམས་ཏིང་ངེ་འཛིན་གྱིས་སྐྱེ་བ་འཛིན་པ་།",
            "དེ་དག་སེམས་ཀྱི་ཏིང་འཛིན་ཤིན་ཏུ་ལས་སུ་རུང་བས་",
            "བསམ་གཏན་བཞི་ཐོབ་ཀྱང་དེས་འབྲས་བུ་གཟུགས་ཁམས་སུ་མི་སྐྱེ་བར་",
            "འདོད་ཁམས་སུ་སྐྱེ་བ་དང༌། ",
            "གང་དང་གང་དུ་བསམ་པར་ཏིང་ངེ་འཛིན་གྱིས་སྐྱེ་བ་འཛིན་ནོ།།",
            "ས་བརྒྱད་པ་དང་དགུ་པ་དང་བཅུ་པ་གསུམ་ལ་གནས་པའི་",
            "བྱང་ཆུབ་སེམས་དཔའ་རྣམས་ནི་",
            "གནས་གང་དང་གང་དུ་སྐྱེ་བ་ཅི་དང་ཅི་ལྟ་བུ་སྟོན་པ་ལ་",
            "རང་དབང་ཡོད་པ་ཡིན་པས་",
            "དབང་འབྱོར་བའི་དབང་གིས་སྐྱེ་བར་འདོད་པ་ཡིན་ནོ།།",
            ""
        ],
        [
            "དེ་དག་གིས་སྤྲུལ་བའི་སྐུ་དགའ་ལྡན་ནས་",
            "ལྷུམས་སུ་གཤེགས་པ་ལ་སོགས་པ་ཡང་",
            "སྟོན་ཞིང་སྐྱེ་བ་སྣ་ཚོགས་སུ་སྟོན་ནོ།།",
            "དེ་ལྟར་མདོ་སྡེ་ས་བཅུ་པ་ལས། ",
            "ས་བརྒྱད་པ་བཤད་པའི་སྐབས་སུ། ",
            "དེས་ལུས་ཀྱི་ཡེ་ཤེས་མངོན་པར་སྒྲུབ་པ་དེ་ལྟ་བུ་རབ་ཏུ་ཐོབ་པས་",
            "བསྐལ་པ་བརྗོད་དུ་མེད་པའི་ཡང་བརྗོད་དུ་མེད་པར་",
            "ཚེ་བྱིན་གྱིས་བརླབས་པའི་ཕྱིར་ཚེའི་དབང་རབ་ཏུ་ཐོབ་བོ། །",
            "ཏིང་ངེ་འཛིན་ཤིན་ཏུ་རྟོགས་པའི་",
            "ཡེ་ཤེས་ལ་འཇུག་པར་བྱ་བའི་ཕྱིར་",
            "སེམས་ཀྱི་དབང་རབ་ཏུ་འཐོབ་བོ། །",
            "འཇིག་རྟེན་གྱི་ཁམས་ཐམས་ཅད་རྒྱན་དུ་མས་རབ་ཏུ་བརྒྱན་ཅིང་",
            "ཤིན་ཏུ་ཀླུབས་པས་བྱིན་གྱིས་བརླབས་ཡང་དག་པར་བསྟན་པའི་ཕྱིར",
            "་ཡོ་བྱད་ཀྱི་དབང་རབ་ཏུ་ཐོབ་བོ། །",
            "ལས་ཀྱི་རྣམ་པར་སྨིན་པའི་ཕྱིར་",
            "བྱིན་གྱིས་བརླབས་དུས་བཞིན་དུ་",
            "མངོན་པར་བསྟན་པའི་ཕྱིར་ལས་ཀྱི་དབང་རབ་ཏུ་ཐོབ་བོ། །",
            "འཇིག་རྟེན་གྱི་ཁམས་ཐམས་ཅད་དུ་སྐྱེ་བ་ཡོངས་སུ་",
            "བསྟན་པའི་སྐྱེ་བའི་དབང་རབ་ཏུ་འཐོབ་བོ། །",
            "སངས་རྒྱས་ཀྱི་ཞིང་གང་དང་",
            "དུས་གང་དུ་ཅི་དགའ་བར་མངོན་པར་འཚང་རྒྱ་བ་",
            "ཡང་དག་པར་བསྟན་པའི་ཕྱིར་",
            "སྨོན་ལམ་གྱི་དབང་རབ་ཏུ་འཐོབ་བོ། །",
            "འཇིག་རྟེན་གྱི་ཁམས་ཐམས་ཅད་སངས་རྒྱས་ཀྱིས་རབ་ཏུ་གང་བ་",
            "ཡང་དག་པར་བསྟན་པའི་ཕྱིར་",
            "མོས་པའི་དབང་རབ་ཏུ་འཐོབ་བོ། །",
            "སངས་རྒྱས་ཀྱི་ཞིང་ཐམས་ཅད་དུ་རྫུ་འཕྲུལ་དང་",
            "རྣམ་པར་འཁྲུལ་བ་ཡང་དག་པར་བསྟན་པའི་ཕྱིར་",
            "རྫུ་འཕྲུལ་གྱི་དབང་རབ་ཏུ་འཐོབ་བོ། །",
            "དེ་བཞིན་གཤེགས་པའི་སྟོབས་དང་མི་འཇིགས་པ་དང་",
            "སངས་རྒྱས་ཀྱི་ཆོས་མ་འདྲེས་པ་དང༌། ",
            "མཚན་དང་དཔེ་བྱད་བཟང་པོ་དང་",
            "མངོན་པར་འཚང་རྒྱ་བར་ཡང་དག་པར་བསྟན་པའི་ཕྱིར་",
            "ཡེ་ཤེས་ཀྱི་དབང་རབ་ཏུ་འཐོབ་བོ། །",
            "མཐའ་དང་དབུས་མེད་པའི་ཆོས་ཀྱི་སྣང་བ་",
            "ཡང་དག་པར་བསྟན་པའི་ཕྱིར་",
            "ཆོས་ཀྱི་དབང་རབ་ཏུ་འཐོབ་བོ་",
            "ཞེས་དབང་བཅུ་ཐོབ་པར་གསུངས་པ་བཞིན་ནོ།།",
            "དེ་ལྟར་བྱང་སེམས་མོས་སྤྱོད་པ་རྣམས་ལའང་",
            "སྨོན་ལམ་གྱི་དབང་གིས་སྐྱེ་བའང་",
            "ཡོད་མོད་ཀྱི་ཕལ་ཆེར་ལས་ཀྱི་དབང་གིས་སྐྱེའོ།།",
            "ས་དང་པོ་དང་གཉིས་པ་ལ་ཞུགས་པ་དག་ཀྱང་",
            "ཏིང་ངེ་འཛིན་གྱི་དབང་གིས་སྐྱེ་བ་ཡོད་མོད་ཀྱི་",
            "ཕལ་ཆེར་སྨོན་ལམ་གྱི་དབང་གིས་སྐྱེའོ།།",
            "ས་གསུམ་པ་ནས་བདུན་པའི་བར་རྣམས་ཏིང་ངེ་འཛིན་དང༌། ",
            "དག་ས་པ་རྣམས་དབང་བཅུ་ཐོབ་པས་",
            "དབང་འབྱོར་བའི་དབང་གིས་སྐྱེ་བ་ཡིན་།",
            "དེ་ལྟར་བྱང་ཆུབ་སེམས་དཔའ་རྣམས་སྐྱེ་བའི་",
            "རྒྱུ་བཞིས་སྐྱེ་གནས་རྣམ་པ་སྣ་ཚོགས་སུ་སྐྱེ་བ་བཟུང་བའི་ཚེ་ན་",
            "སེམས་དག་པ་ཆུང་ངུ་དང་འབྲིང་དང་ཆེན་པོར་འགྱུར་བ་ནི་",
            "སའི་གོ་རིམ་གྱི་དབང་གིས་དེ་ལྟར་འགྱུར་རོ། །",
            " གསུམ་པ་བྱང་ཆུབ་སེམས་དཔའ་རྣམས་གང་ལ་གནས་པའི་ས་བཤད་པ་།",
            ""
        ],
        [
            "མདོར་།",
            "རྒྱས་བཤད་གཉིསལས། ",
            "དང་པོ་མདོར་བསྟན་ནི། ",
            "མཚན་ཉིད་གང་ཟག་བསླབ་པ་དང༌། །",
            " ཕུང་པོ་གྲུབ་པ་རྟགས་དང་ནི། །",
            " ངེས་པའི་ཚིག་དང་ཐོབ་པ་ཡིན།། ",
            "གནས་པ་དང་ནི་ས་ཉིད་དོ།། ",
            "ཞེས་པས་བསྟན་།",
            "ས་བཅུ་ནི་དོན་རྣམ་པ་བརྒྱད་ཀྱིས་བཤད་དེ་གང་ཞེ་།",
            "སའི་མཚན་ཉིད་དང༌། ",
            "གང་ཟག་དང༌། ",
            "བསླབ་པ་དང༌། ",
            "ཕུང་པོ་དང༌། ",
            "གྲུབ་པ་དང༌། ",
            "མཚན་མའམ་རྟགས་དང་ནི་ངེས་པའི་ཚིག་དང༌། ",
            "འཐོབ་པ་བརྒྱད་པོ་ཡིས་གང་ལ་གནས་པ་དང་ནི་",
            "ས་ཉིད་བཤད་དོ།།",
            ""
        ],
        [
            "གང་ལ་གནས་པའི་གཞི་ས་ཆེན་པོའི་སྟེང་དུ་",
            "སེམས་ཅན་དང་སེམས་ཅན་མ་ཡིན་པར་",
            "རྩྭ་ཤིང་ལ་སོགས་པ་སྐྱེ་ཞིང་གནས་པ་ལ་ས་ཞེས་བརྗོད་པ་ལྟར། ",
            "བྱང་ཆུབ་སེམས་དཔའ་རྣམས་ཀྱི་",
            "སེམས་དག་པ་ཆུང་འབྲིང་ཆེན་པོའི་ཁྱད་པར་ལ་འཇིག་རྟེན་དང་",
            "འཇིག་རྟེན་ལས་འདས་པའི་ཡོན་ཏན་ཐམས་ཅད་སྐྱེ་ཞིང་",
            "འབྱུང་བས་ན་ས་ཞེས་བརྗོད་དོ།། ",
            "གཉིས་པ་རྒྱས་བཤད་ལ་བརྒྱད་ལས། ",
            "དང་པོ་སའི་མཚན་ཉིད་ནི། ",
            "སྟོང་པ་ཉིད་ནི་མཆོག་རྟོགས་ནས།། ",
            "ལས་རྣམས་ཆུད་མི་ཟ་བར་གནས། །",
            " བསམ་གཏན་རབ་བདེས་གནས་ནས་ནི། །",
            " དེ་ཡི་འོག་ཏུ་འདོད་པར་སྐྱེ། །",
            " དེ་ནས་བྱང་ཆུབ་ཕྱོགས་མཐུན་རྣམས། །",
            " འཁོར་བ་དག་ཏུ་ཡོངས་སུ་བསྔོ།། ",
            "སེམས་ཀུན་ཉོན་མོངས་མེད་པར་ནི། །",
            " སེམས་ཅན་རྣམས་ཡོངས་སྨིན་པར་བྱེད།། ",
            "ཆེད་དུ་བསམས་ཏེ་སྐྱེ་བས་ན།། ",
            "ཀུན་ནས་ཉོན་མོངས་རྗེས་སུ་སྲུང༌།།",
            ""
        ],
        [
            "བགྲོད་པ་གཅིག་པའི་ལམ་དང་འབྲེལ།། ",
            "མཚན་མེད་གཅིག་ཏུ་ངེས་པའི་ལམ། །",
            " མཚན་མ་མེད་པར་ལྷུན་གྱིས་གྲུབ།། ",
            "ཞིང་ཡང་རྣམ་པར་སྦྱོང་བ་སྟེ།། ",
            "དེ་ཡི་འོག་ཏུ་སེམས་ཅན་ནི། །",
            " སྨིན་པར་བྱེད་པ་འགྲུབ་པར་འགྱུར།། ",
            "ཏིང་ངེ་འཛིན་དང་གཟུངས་རྣམས་དང༌། །",
            " བྱང་ཆུབ་རྣམ་པར་དག་པ་ཉིད། །",
            " རྣམ་པར་བཞག་པ་འདི་དག་གིས། །",
            " ས་ཡི་མཚན་ཉིད་ཤེས་པར་བྱ།། ",
            "ཞེས་པས་བསྟན་།",
            ""
        ],
        [
            "ས་དང་པོར་གང་ཟག་དང་",
            "ཆོས་ཀྱི་བདག་མེད་གཉིས་མངོན་སུམ་དུ་རྟོགས་པའི་ཕྱིར་",
            "སྟོང་པ་ཉིད་ནི་མཆོག་རྟོགས་པ་དེས་ནི་",
            "ས་དང་པོའི་མཚན་ཉིད་དོ།།",
            "དེ་ལྟར་ས་དང་པོ་ཐོབ་པ་ལ་ས་བཅུ་པའི་མདོ་ལས་",
            "བསམ་པ་དང་ལྷག་པའི་བསམ་པ་བརྟན་པ། ",
            "སེམས་ཀྱི་སྟོབས་དང་བློའི་སྟོབས་ཀྱིས་",
            "ཤིན་ཏུ་རྣམ་པར་ཕྱེ་བ་རྣམ་པར་འབྱེད་པ། ",
            "དུས་གསུམ་མཉམ་པ་ཉིད་དུ་རྟོགས་པ་ཡིན་ཞེས་གསུངས་ཏེ",
            "གང་ཟག་ལ་བདག་མེད་པར་རྟོགས་པས་བསམ་པ་རབ་ཏུ་བརྟན་པ། ",
            "ཆོས་ལ་བདག་མེད་རྟོགས་པས་ལྷག་པའི་བསམ་པ་རབ་ཏུ་བརྟན་པ། ",
            "ཡང་གང་ཟག་ལ་བདག་མེད་རྟོགས་པས་",
            "སེམས་ཀྱི་སྟོབས་ཀྱིས་ཤིན་ཏུ་རྣམ་པར་འབྱེད་པ། ",
            "ཆོས་ལ་བདག་མེད་རྟོགས་པའི་ཤེས་རབ་དང་ལྡན་པས་",
            "བློའི་སྟོབས་ཀྱིས་ཤིན་ཏུ་རྣམ་པར་ཕྱེ་བ་རྣམ་པར་འབྱེད་པ། ",
            "དུས་གསུམ་གྱི་དངོས་པོ་ཐམས་ཅད་སྟོང་པ་ཉིད་དུ་རོ་གཅིག་པའི་",
            "མཚན་ཉིད་དུ་རྟོགས་པས་དུས་གསུམ་མཉམ་པ་ཉིད་དུ་རྟོགས་པ་ཞེས་བྱའོ།།",
            "དེ་ལྟར་ས་དང་པོ་ཐོབ་ནས་གཉིས་པ་ཐོབ་པ་།",
            "ལས་དགེ་བ་དང་མི་དགེ་བ་རྣམས་ཀྱི་",
            "འབྲས་བུ་བདེ་བ་དང་སྡུག་བསྔལ་གྱི་",
            "རྣམ་སྨིན་འགྲུབ་པ་ཆུད་མི་ཟ་བར་གནས་པ་གཟིགས་ནས་",
            "དུས་ཐམས་ཅད་དུ་དགེ་བ་བཅུའི་",
            "ལས་ལམ་འབའ་ཞིག་ལས་མི་དགེ་བའི་ལས་ལམ་རྨི་ལམ་ན་ཡང་མི་སྤྱོད་པས། ",
            "ས་གཉིས་པ་ནི་ལས་རྣམས་ཆུད་མི་ཟ་བའི་མཚན་ཉིད་དུ་བཞག་།",
            ""
        ],
        [
            "དེ་ལྟར་ས་གཉིས་པ་པ་དེ་སྲོག་གཅོད་པ་སོགས་ཀྱི་",
            "ལས་རྣམས་ལས་རྣམ་པ་ཀུན་ཏུ་ཕྱིར་ལྡོག་སྟེ་",
            "གནོད་པའི་སེམས་ཀྱི་རྟོག་པ་ཙམ་ཡང་",
            "མི་སྐྱེ་ན་དངོས་སུ་ལུས་ཀྱིས་ལྟ་ཅི་།",
            "སེམས་ཅན་ཐམས་ཅད་ངན་སོང་ངན་འགྲོ་ལོག་པར་ལྟུང་བ་",
            "ཐམས་ཅད་མི་དགེ་བཅུའི་ལས་ལམ་ལས་བྱུང་བས་ན་",
            "བདག་ནི་འདི་ལྟར་དགེ་བ་ཡང་དག་པར་སྒྲུབ་པ་ལ་གནས་།",
            "གཞན་རྣམས་ཡང་དག་པར་སྒྲུབ་པ་ལ་དགོད་པར་བྱའོ་",
            "སྙམ་ནས་སོགས་མདོ་ལས་རྒྱ་ཆེར་གསུངས་པ་བཞིན་ནོ།།",
            "ས་གསུམ་པའི་མཚན་ཉིད་ནི། ",
            "བསམ་གཏན་བཞིའི་རབ་ཏུ་བདེ་བའི་གནས་ནས་ནི་",
            "བསམ་གཏན་དེ་ལས་མ་ཉམས་བཞིན་དུ་",
            "བསམ་གཏན་གྱི་ཏིང་ངེ་འཛིན་ཐོབ་པ་དེ་ཡི་",
            "འོག་ཏུ་འདོད་པར་སྐྱེ་བའོ།།",
            "མདོ་ལས། ",
            "དེས་དེ་བཞིན་གཤེགས་པའི་",
            "ཡེ་ཤེས་དེ་ལྟར་ཆད་པ་མེད་པར་",
            "ཡང་དག་པར་རྗེས་སུ་མཐོང་།"
        ],
        [
            "འདུ་བྱེད་དུ་གྱུར་པ་དེ་ལྟར་གནོད་པ་མང་པོ་དང་",
            "ལྡན་པར་ཡོངས་སུ་རྟོགས་པ་།",
            "སེམས་ཅན་རྣམས་ལ་དེ་བས་",
            "ཤས་ཆེར་སེམས་ཀྱི་བསམ་པ་བཅུ་ཉེ་བར་བཞག་།",
            "བཅུ་གང་ཞེ་ན་འདི་ལྟ་སྟེ་མགོན་མེད་པ་དང་",
            "རྟེན་མེད་པའི་སེམས་ཅན་གྱི་བསམ་པ་དང་ཞེས་སོགས་།",
            "ཆོས་དེ་དག་ཐོས་ནས་",
            "ཀྱང་རང་གི་སེམས་ལ་ངེས་པར་རྟོག་ནས་",
            "གཅིག་པུ་དབེན་པར་སོང་སྟེ་",
            ""
        ],
        [
            "སོགས་ནས་བསམ་གཏན་དང་པོ་དང་",
            "གཉིས་པ་གསུམ་པ་བཞི་པ་རྣམས་བསྒྲུབ་པ་དང༌། ",
            "བསམ་གཏན་དང་རྣམ་ཐར་སོགས་བསྐྱེད་པར་རྒྱས་པར་གསུངས་པ་བཞིན་ནོ།།",
            "དེ་ནས་ས་བཞི་པའི་མཚན་ཉིད་ནི་",
            "ཤེས་རབ་ཀྱིས་བྱང་ཆུབ་ཕྱོགས་མཐུན་གྱི་ཆོས་རྣམས་མངོན་དུ་བྱས་ནས་",
            "སྙིང་རྗེས་འཁོར་བ་དག་ཏུ་ཡོངས་སུ་",
            "བསྔོ་བའི་མཚན་ཉིད་ཅན་ནོ།།",
            "གཞན་དག་ན་རེ། ",
            "བྱང་ཆུབ་ཕྱོགས་མཐུན་གྱི་ཆོས་རྣམས་ནི་",
            "འཁོར་བ་ལས་ངེས་པར་འབྱུང་བའི་ལམ་ཡིན་།",
            "དེ་ཉིད་འཁོར་བར་ཡོངས་སུ་བསྔོ་ཞིང་",
            "འཁོར་བའི་རྒྱུར་ཇི་ལྟར་འགྱུར་ཞེས་བརྒལ་བ་ལ་ལན་དུ། ",
            "དཔེར་ན་ཐབས་ཀྱིས་མ་ཟིན་པའི་",
            "དུག་ནི་འཆི་བའི་རྒྱུར་འགྱུར་ལ་",
            "ཐབས་ཀྱིས་ཟིན་པའི་དུག་ནི་སྨན་དུ་འགྱུར་བ་ལྟར། ",
            "ཐབས་སྙིང་རྗེ་ཆེན་པོས་ཡོངས་སུ་མ་ཟིན་པའི་",
            "བྱང་ཆུབ་ཀྱི་ཕྱོགས་སྒོམ་པ་ནི་",
            "འཁོར་བ་ལས་འབྱུང་བའི་རྒྱུར་འགྱུར་ལ",
            ""
        ],
        [
            "སྙིང་རྗེ་ཆེན་པོས་ཟིན་པའི་བྱང་ཆུབ་ཀྱི་ཕྱོགས་སྒོམ་པ་ནི་འཁོར་བར་སྐྱེ་བའི་རྒྱུར་འགྱུར་།",
            "འཁོར་བ་ལ་རྒྱབ་ཀྱིས་མི་ཕྱོགས་པའི་བྱང་སེམས་རྣམས་ཀྱིས་བྱང་ཆུབ་ཀྱི་ཕྱོགས་སྒོམ་པ་ཡང་སྙིང་རྗེ་ཆེན་པོས་སེམས་ཅན་གྱི་དོན་དུ་བསྒོམ་པས་བྱང་ཆུབ་ཀྱི་ཕྱོགས་དེ་དག་འཁོར་བ་ལ་རྒྱབ་ཀྱིས་ལྟ་བར་མི་བྱེད་ཀྱི། འཁོར་བ་ལ་མངོན་དུ་ལྟ་བའི་རྒྱུར་འགྱུར་བས་འཁོར་བར་ཡོངས་སུ་བསྔོས་པ་ཞེས་འགྲེལ་བ་ལས་གསུངས་སོ།།",
            "མདོ་ལས་ཀྱང༌། ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་འོད་འཕྲོ་བ་འདི་ལ་གནས་པའི་བྱང་ཆུབ་སེམས་དཔའ་དེ་ནི་ཀུན་ཏུ་སྦྱོང་བ་དང་ལྡན་ཞིང་",
            "ཤེས་བཞིན་ཅན་དྲན་པ་དང་ལྡན་པར་གྱུར་ནས",
            "འཇིག་རྟེན་གྱི་ཆགས་སེམས་དང་ཡིད་མི་བདེ་བ་རྣམ་པར་སྤངས་།",
            "ནང་གི་ལུས་ལ་ལུས་ཀྱི་རྗེས་སུ་ལྟ་བ་ཅན་ལ་གནས་སོ་སོགས་།",
            ""
        ],
        [
            "དེ་དག་ཀྱང་སེམས་ཅན་ཐམས་ཅད་ལ་ལྟ་བ་དང་བཅས་པའི་",
            "སྔོན་གྱི་སྨོན་ལམ་ཡང་དག་པར་བསྒྲུབ་པས་ཉེ་བར་བརྟེན་པ། ",
            "སྙིང་རྗེ་ཆེན་པོ་སྔོན་དུ་འགྲོ་བ་བྱམས་པ་ཆེན་པོ་དང་",
            "ལྡན་པ་ཞེས་སོགས་གསུངས་པ་བཞིན་ནོ།།",
            "ས་ལྔ་པའི་མཚན་ཉིད་ནི། ",
            "སེམས་ལ་ཀུན་ནས་ཉོན་མོངས་པ་མེད་པར་ནི་",
            "སེམས་ཅན་རྣམས་ཡོངས་སུ་སྨིན་པར་བྱེད་པ་ཉིད་དུ་བཞག་།",
            "དེ་ཡང་ས་འདིར་ཉོན་མོངས་པའི་",
            "གཉེན་པོར་འཕགས་པའི་བདེན་པ་བཞི་བསྒོམ་པ་དང་",
            "ལྡན་པས་འདོད་ཆགས་ལ་སོགས་པའི་ཉོན་མོངས་པ་མེད་པར་",
            "གཙུག་ལག་དང་བཟོའི་གནས་སྣ་ཚོགས་ལ་མཁས་ཤིང་",
            "ཐེག་པ་གསུམ་གྱི་སྒོ་ནས་སེམས་ཅན་ཡོངས་སུ་སྨིན་པར་",
            "བྱེད་དེམདོ་ལས། ",
            "དེ་དྲན་པ་དང་བློ་གྲོས་དང་རྟོགས་པའི་",
            "བློའི་སྟོབས་བསྐྱེད་པས་ཡིད་ལ་བྱ་བའི་ཕྱིར་",
            "མི་ལྡོག་པར་གྱུར་ནས་",
            "དེས་འདི་ནི་སྡུག་བསྔལ་འཕགས་པའི་བདེན་པའོ་",
            "ཞེས་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ་ཞེས་སོགས་དང༌། ",
            "ཁྱད་པར་ཅན་གྱི་ཆོས་ཡོངས་སུ་བཙལ་པ་ལ་མངོན་པར་བརྩོན་པས་",
            "དེ་གང་འདིའི་འཇིག་རྟེན་ན་ཡི་གེ་དང་གཙུག་ལག་དང་རྩིས་དང༌། ",
            "ཁྲིམས་ཐབས་ལ་སོགས་པ་ཡོད་པ་དེ་དག་མངོན་པར་སྒྲུབ་བོ། །",
            "འབྱུང་ཁུངས་ཀྱི་དཔྱད་དང༌། ",
            "གསོ་བའི་དཔྱད་དང༌། ",
            "སྐེམ་པ་དང་རྗེད་བྱེད་དང་",
            "འབྱུང་པོའི་གདོན་བསལ་བ་དང༌། ",
            "དུག་དང་རོ་ལངས་ཀྱི་སྦྱོར་བ་བསལ་བ་དང༌། ",
            "སྔགས་དང་གར་དང༌། ",
            "གཏམ་དང་རོལ་མོ་དང༌། ",
            "སྒྲུང་གཏམ་གྱིས་རབ་ཏུ་དགའ་བར་བྱ་བ་ཞེས་བྱ་བ་།",
            "སེམས་ཅན་ཐམས་ཅད་ལ་ཕན་པ་དང་",
            "བདེ་བ་ཡོད་པར་གྱུར་པ་དེ་དག་སྙིང་རྗེ་དང་ལྡན་པས་",
            "མཐར་གྱིས་སངས་རྒྱས་ཀྱི་ཆོས་ལ་རབ་ཏུ་འགོད་པའི་ཕྱིར་",
            "མངོན་པར་སྒྲུབ་པའོ་ཞེས་གསུངས་སོ།།",
            ""
        ],
        [
            "ས་དྲུག་པའི་མཚན་ཉིད་ནི། ",
            "སེམས་ཅན་གྱི་དོན་དུ་ཆེད་དུ་བསམ་ཏེ་",
            "འཁོར་བའི་གནས་སུ་སྐྱེ་བ་ནི། ",
            "རྟེན་ཅིང་འབྲེལ་བར་འབྱུང་བ་ལ་བསྒོམ་པས་",
            "ཀུན་ནས་ཉོན་མོངས་པ་རྗེས་སུ་སྲུང་ཞིང་",
            "མི་གོས་པར་རྣམ་པར་གཞག་།",
            "དེ་ཡང་ས་དྲུག་པ་ལ་གནས་པའི་",
            "བྱང་སེམས་རྣམས་ཁམས་གསུམ་དུ་སྐྱེ་བ་ནི་",
            "ལས་ཉོན་དབང་གིས་རང་དབང་མེད་པར་སྐྱེ་བ་མ་ཡིན་གྱི་",
            "བསོད་ནམས་དང་ཡེ་ཤེས་ཀྱི་ཚོགས་ཆེན་པོས་ཟིན་པས་",
            "དྲན་པ་དང་ཤེས་བཞིན་མ་ཉམས་པར་སེམས་ཅན་གྱི་དོན་དུ་",
            "གནས་འདི་དང་འདིར་སྐྱེ་བར་བྱའོ་",
            "ཞེས་ཆེད་དུ་བསམས་ནས་",
            "བསམ་བཞིན་དུ་སྐྱེ་།",
            "རྟེན་འབྲེལ་སྒོམ་པ་ལ་ལན་མང་དུ་གནས་པས་",
            "ཉོན་མོངས་པ་རྗེས་སུ་སྲུང་ཞིང་མི་གོས་པའོ།།",
            "མདོ་ལས། ",
            "དེ་ཆོས་ཐམས་ཅད་ལ་དེ་ལྟར་རྟོགས་པའི་ཚེ་",
            "སྙིང་རྗེ་ཆེན་པོ་སྔོན་དུ་འགྲོ་བས་",
            "འཇིག་རྟེན་འབྱུང་བ་དང་འཇིག་པ་ལ་ལྟ་།",
            ""
        ],
        [
            "དེ་ཐམས་ཅད་ཚུལ་མིན་ཡིད་བྱེད་བདག་ཏུ་མངོན་པར་ཞེན་པས་",
            "ལས་འདུ་བྱེད་པ་སོགས་ཀྱི་ཚུལ་རྒྱས་པར་གསུངས་པ་བཞིན་ནོ།།",
            "ས་བདུན་པའི་མཚན་ཉིད་ནི། ",
            "བགྲོད་པ་གཅིག་པའི་ལམ་དང་འབྲེལ་ཞིང་",
            "མཚན་མ་མེད་པར་གཅིག་ཏུ་ངེས་པ་ཉིད་དུ་རྣམ་པར་བཞག་པའོ།།",
            "དེ་ལ་བགྲོད་པ་གཅིག་པའི་ལམ་ནི་ས་བརྒྱད་པ་།",
            "ས་དེ་ལ་མ་ཕྱིན་གྱི་བར་དུ་",
            "བྱང་ཆུབ་སེམས་དཔའ་སོ་སོའི་རྒྱུད་ཀྱི་",
            "འབད་རྩོལ་སོགས་ཐ་དད་པའི་བགྲོད་པ་མི་གཅིག་།",
            "ས་བརྒྱད་པ་ཐོབ་ནས་",
            "མི་རྟོག་ཡེ་ཤེས་མཉམ་པ་ཉིད་དུ་ལྷུན་གྱིས་གྲུབ་པས་",
            "འབད་རྩོལ་དང་རྒྱུད་ཐ་དད་ཀྱི་མཚན་འཛིན་མེད་པས་",
            "བགྲོད་པ་གཅིག་པ་ནི་ཇི་ལྟར་ཆུ་བོ་རྣམས་",
            "རྒྱ་མཚོ་ཆེན་པོར་རོ་གཅིག་པ་བཞིན་ནོ།།",
            ""
        ],
        [
            "བགྲོད་པ་གཅིག་པའི་ལམ་དང་",
            "འབྲེལ་བ་ནི་ས་བདུན་པ་།",
            "དེའི་རྗེས་ཐོག་ཏུ་ས་བརྒྱད་པ་འཐོབ་པའི་ཕྱིར་རོ། །",
            "ས་བདུན་པ་འཐོབ་པ་དེའི་ཚེ་ན་",
            "མདོ་སོགས་ཆོས་རྣམས་ཀྱི་དོན་ཡང་",
            "མཚན་མ་མེད་པར་རོ་གཅིག་པར་ཁོང་དུ་ཆུད་ནས་",
            "རྣམ་པ་ཀུན་ཏུ་མཚན་མ་མེད་པར་",
            "གཅིག་ཏུ་ངེས་པའི་ལམ་ཡིན་ནོ།།",
            "མདོ་ལས། ཀྱེ་རྒྱལ་བའི་སྲས་འདི་ལྟ་།",
            "དཔེར་ན་ཀུན་ནས་ཉོན་མོངས་ཤིང་",
            "རྣམ་པར་མ་དག་པའི་འཇིག་རྟེན་གྱི་ཁམས་དང་",
            "ཤིན་ཏུ་རྣམ་པར་དག་པའི་འཇིག་རྟེན་གྱི་ཁམས་གཉིས་ཀྱི་བར་ནི། ",
            "སྨོན་ལམ་དང་ཐབས་དང་ཤེས་རབ་དང་",
            "མངོན་པར་ཤེས་པའི་སྟོབས་དང་",
            "ཤུགས་ཆེན་པོ་ལ་གཏོགས་པར་འདོད་འདོད་དུ་བརྒལ་བར་མི་ནུས་སོ།།",
            "ཀྱེ་རྒྱལ་བའི་སྲས། ",
            "དེ་བཞིན་དུ་བྱང་ཆུབ་སེམས་དཔའི་སྤྱོད་པ་འདྲེས་པ་དང་ཡོངས་སུ་",
            "དག་པའི་བར་ཡང་སྨོན་ལམ་དང་",
            "ཐབས་དང་ཤེས་རབ་དང་མངོན་པར་ཤེས་པ་དང༌། ",
            "ཡེ་ཤེས་ཀྱི་སྟོབས་དང་",
            "ཤུགས་ཆེན་པོ་མ་གཏོགས་པར་",
            "འདོད་འདོད་བརྒལ་བར་མི་ནུས་སོ་",
            "ཞེས་གསུངས་པ་འདི་ནི་ས་བདུན་པ་",
            "དེ་བགྲོད་གཅིག་ལམ་དང་འབྲེལ་བའི་དོན་ནོ།།",
            ""
        ],
        [
            "མཚན་མ་མེད་པར་ཕྱོགས་གཅིག་ཏུ་ངེས་པའི་དོན་ནི། ",
            "མདོ་ལས། ",
            "དེ་ལྟར་ས་བདུན་པ་ལ་གནས་པའི་ཚེ་",
            "ལུས་ཀྱི་ལས་ཚད་མེད་པ་མཚན་མ་དང་བྲལ་བ་རབ་ཏུ་འབྱུང་ངོ༌།།",
            "ངག་གི་ལས་ཚད་མེད་པ་མཚན་མ་དང་",
            "བྲལ་བར་རབ་ཏུ་འབྱུང་ངོ༌།།",
            "ཡིད་ཀྱི་ལས་ཚད་མེད་པ་",
            "མཚན་མ་དང་བྲལ་བར་ཤིན་ཏུ་",
            "རྣམ་པར་སྦྱངས་པ་མི་སྐྱེ་ ",
            "བའི་ཆོས་ཀྱི་བཟོད་པས་སྣང་བར་གྱུར་པ་",
            "ཚད་མེད་པ་རབ་ཏུ་འབྱུང་ངོ་ཞེས་གསུངས་སོ།།",
            "ས་བརྒྱད་པའི་མཚན་ཉིད་ནི། ",
            "མཚན་མ་མེད་པ་ལྷུན་གྱིས་གྲུབ་ཅིང་",
            "འབད་རྩོལ་གྱིས་གཡོ་བ་མེད་པ་དང༌། ",
            "སངས་རྒྱས་ཀྱི་ཞིང་ཡང་རྣམ་པར་སྦྱོང་བ་སྟེ་",
            "ཚུལ་དེས་དེའི་མཚན་ཉིད་རྣམ་པར་བཞག་།",
            "ས་བརྒྱད་པ་ལ་གནས་པའི་དུས་ན་མཚན་མ་མེད་པ་",
            "རྣམ་པར་མི་རྟོག་པའི་ཡེ་ཤེས་འབད་རྩོལ་མེད་པར་ལྷུན་གྱིས་གྲུབ་པ་དང༌། ",
            "སངས་རྒྱས་ཀྱི་ཞིང་སྣོད་དང་",
            "བཅུད་དད་པ་ཡོངས་སུ་སྦྱོང་བར་བྱེད་པ་།",
            "མདོ་ལས། ",
            "ཀྱེ་རྒྱལ་བའི་སྲས་དག་དེ་ལྟ་བུའི་བཟོད་པ་དང་ལྡན་པའི་",
            "བྱང་ཆུབ་སེམས་དཔའ་ནི། ",
            "བྱང་ཆུབ་སེམས་དཔའི་ས་མི་གཡོ་བ་ཐོབ་མ་ཐག་ཏུ་",
            "བྱང་ཆུབ་སེམས་དཔའི་གནས་ཟབ་མོ་ཤེས་པར་དཀའ་བ་མ་འདྲེས་པ། ",
            "མཚན་མ་ཐམས་ཅད་དང་བྲལ་བ། ",
            "འདུ་ཤེས་ཀྱི་འཛིན་པ་ཐམས་ཅད་ལས་ཕྱིར་ལོག་པ་ཚད་མེད་པ། ",
            "ཉན་ཐོས་དང་རང་སངས་རྒྱས་ཐམས་ཅད་ཀྱིས་མི་འཕྲོག་པ་དབེན་པ། ",
            "དབེན་པ་ཐམས་ཅད་མངོན་དུ་གྱུར་པ་ཐོབ་པ་ཡིན་ཏེ",
            ""
        ],
        [
            "ཀྱེ་རྒྱལ་བའི་སྲས་དག་འདི་ལྟ་།",
            "དཔེར་ན་དགེ་སློང་རྫུ་འཕྲུལ་དང་ལྡན་པ་སོགས་རྒྱ་ཆེར་གསུངས་།",
            "འགོག་པ་ལ་སྙོམས་པར་ཞུགས་པ་གཡོ་བའི་རྣམ་རྟོག་དང་",
            "འདུ་ཤེས་མེད་པ་བཞིན་དུ་འདུ་ཤེས་ཀྱི་འབད་རྩོལ་དང་",
            "བྱ་བ་ཐམས་ཅད་དང་བྲལ་བ་དང༌། ",
            "མི་གཉིད་ཀྱིས་ལོག་པ་ཆུ་ཀླུང་ཆེན་པོས་",
            "ཁྱེར་བ་རྨིས་པ་ལས་དེ་ལས་",
            "ཐར་བའི་འབད་རྩོལ་ཆེན་པོ་བརྩམས་པས་སད་པར་གྱུར་ན་",
            "དེ་མ་ཐག་རྩོལ་བ་དེ་དང་བྲལ་བ་བཞིན་དུ་ཉོན་མོངས་པའི་",
            "ཆུ་ཀླུང་བཞིས་ཁྱེར་བའི་སེམས་ཅན་རྣམས་བསྒྲལ་བར་སེམས་ནས་",
            "འབད་རྩོལ་ཆེན་པོ་བརྩམས་པ་ཡང༌། ",
            "ས་བརྒྱད་པ་ཐོབ་མ་ཐག་ཏུ་ཆེད་དུ་",
            "བྱ་བའི་འབད་རྩོལ་གྱི་རྒྱུ་བ་ཐམས་ཅད་བྲལ་བ་དང༌། ",
            "རྒྱ་མཚོར་འགྲོ་བའི་གྲུ་རྒྱ་མཚོར་",
            "མ་ཕྱིན་གྱི་བར་དུ་ཆེད་དུ་སྤྱོད་ཅིང་འགྲོ་ལ་",
            "རྒྱ་མཚོར་ཕྱིན་ནས་",
            "རླུང་གི་དཀྱིལ་འཁོར་གྱི་བསྡུ་བས་ཆེད་དུ་",
            "སྐྱོད་མི་དགོས་པར་རྒྱ་མཚོའི་ཁོར་ཡུག་ཏུ་འགྲོ་བ་བཞིན་དུ། ",
            "ས་བརྒྱད་པར་ཕྱིན་ནས་"
        ],
        [
            "རྩོལ་མེད་དུ་ཐམས་ཅད་མཁྱེན་པའི་",
            "ཡེ་ཤེས་སུ་འཇུག་པ་དེ་ལྟ་བུ་",
            "སྔོན་གྱི་ཆེད་དུ་བྱ་བའི་ལས་ཀྱིས་",
            "འགྲུབ་མི་ནུས་པར་གསུངས་།",
            "དེ་ལྟ་ན་ཡང་མི་རྟོག་པའི་ཏིང་འཛིན་ལྷུན་གྱིས་གྲུབ་པའི་",
            "མཐུས་འབད་རྩོལ་མེད་པར་ཞིང་སྦྱང་བ་སོགས་བྱེད་པ་ནི། ",
            "མདོ་ལས། ",
            "སྐྱེ་བ་མངོན་པར་སྒྲུབ་པ་ཚད་མེད་པ་དང༌། ",
            "ཞིང་ཡོངས་སུ་སྦྱང་བ་ཚད་མེད་པ་དང༌། ",
            "སེམས་ཅན་ཡོངས་སུ་སྨིན་པར་བྱ་བ་ཚད་མེད་པ་དང་",
            "ཞེས་སོགས་གསུངས་པ་བཞིན་ནོ།།",
            "ས་བརྒྱད་པ་ཐོབ་པ་དེ་ཡི་འོག་ཏུ་ས་དགུ་པའི་མཚན་ཉིད་ནི། ",
            "སོ་སོ་ཡང་དག་རིག་པ་བཞི་ཐོབ་པས་",
            "ཆོས་བསྟན་པ་ལ་ཐོགས་པ་མེད་པས་",
            "སེམས་ཅན་རྣམས་ནི་ཡོངས་སུ་སྨིན་པར་",
            "བྱེད་པར་འགྱུར་བ་ཉིད་ཀྱིས་རྣམ་པར་བཞག་།",
            "དེ་ལྟར་ཡང་མདོ་ལས། ",
            "བྱང་ཆུབ་སེམས་དཔའི་ས་ལེགས་པའི་བློ་གྲོས་ཅན་འདི་ལ་",
            "གནས་པའི་བྱང་ཆུབ་སེམས་དཔའ་འདིས་ནི་",
            "ཆོས་སྨྲ་བ་ཆེན་པོ་བྱེད་ཅིང་",
            "དེ་བཞིན་གཤེགས་པའི་ཆོས་ཀྱི་མཛོད་སྲུང་ངོ༌།།",
            "དེ་ཆོས་སྨྲ་བའི་ཚུལ་དང་ལྡན་པའི་",
            "ཡེ་ཤེས་ལ་མཁས་པ་ཚད་མེད་པ་དང་ལྡན་པའི་ཕྱིར་",
            "བྱང་ཆུབ་སེམས་དཔའི་ཚིག་སོ་སོ་",
            "ཡང་དག་པར་རིག་པ་བཞིས་མངོན་པར་བསྒྲུབ་པས་ཆོས་སྟོན་ནོ།།",
            "དེ་ཆོས་སོ་སོ་ཡང་དག་པར་རིག་པས་",
            "ཆོས་རྣམས་ཀྱི་རང་གི་མཚན་ཉིད་རབ་ཏུ་ཤེས་སོ།།",
            ""
        ],
        [
            "དོན་སོ་སོ་ཡང་དག་པར་རིག་པས་",
            "ཆོས་རྣམས་ཀྱི་རྣམ་པར་དབྱེ་བ་རབ་ཏུ་ཤེས་སོ།།",
            "ངེས་པའི་ཚིག་སོ་སོ་ཡང་དག་པར་རིག་པས་",
            "ཆོས་རྣམས་མ་འདྲེས་པར་བསྟན་པ་རབ་ཏུ་ཤེས་སོ།།",
            "སྤོབས་པ་སོ་སོ་ཡང་དག་པར་རིག་པས་",
            "ཆོས་རྣམས་ཀྱི་མཐུན་པའི་རྒྱུན་མི་འཆད་པར་རབ་ཏུ་ཤེས་སོ་",
            "ཞེས་སོགས་རྒྱ་ཆེར་གསུངས་སོ།།",
            "ས་བཅུ་པའི་མཚན་ཉིད་ནི། ",
            "ཏིང་ངེ་འཛིན་དང་གཟུངས་ཀྱི་སྒོ་ཚད་མེད་པ་རྣམས་",
            "འཐོབ་པ་ཉིད་དུ་རྣམ་པར་བཞག་སྟེ་",
            "ས་བཅུ་པ་ཐོབ་པ་དེའི་ཚེ། ",
            "བྱང་ཆུབ་སེམས་དཔའི་ཏིང་ངེ་འཛིན་དྲི་མ་མེད་པ་ཞེས་བྱ་བ་དང༌། ",
            "ཐེག་པ་ཆེན་པོ་སྣང་བཞིས་བྱ་བ་ལ་སོགས་པ་",
            "ཏིང་ངེ་འཛིན་གྱི་སྒོ་ཚད་མེད་པ་ཐོབ་ཅིང་",
            "ཏིང་ངེ་འཛིན་དེ་དག་མངོན་པར་ཤེས་པ་སོགས་",
            "ཡོན་ཏན་མང་པོ་འབྱུང་བའི་རྒྱུའམ་",
            "གནས་སུ་གྱུར་པའི་སྒོ་ཞེས་བྱའོ།།",
            "དེ་བཞིན་དུ་མི་ཟད་པའི་ཟ་མ་ཏོག་གི་གཟུངས་དང༌། ",
            "སྒོ་མཐའ་ཡས་པའི་གཟུངས་ལ་སོགས་པ་",
            "གཟུངས་ཀྱི་སྒོ་ཚད་མེད་པ་ཐོབ་།",
            ""
        ],
        [
            "གཟུངས་དེ་དག་སངས་རྒྱས་ཀྱིས་གསུངས་པའི་",
            "ཚིག་དང་དོན་མི་བརྗེད་པར་འཛིན་པ་དང༌། ",
            "སེམས་ཅན་རྣམས་ལ་ཆོས་སྣ་ཚོགས་སྟོན་པའི་",
            "རྒྱུར་གྱུར་པས་ན་སྒོ་ཞེས་བྱའོ།།",
            "མདོ་ལས། ",
            "ཀྱེ་རྒྱལ་བའི་སྲས། ",
            "བྱང་ཆུབ་སེམས་དཔའ་ཡེ་ཤེས་དེ་ལྟ་བུ་དང་ལྡན་ཞིང་",
            "དབང་བསྐུར་ཐོབ་པ་དེ་ལ་བྱང་ཆུབ་སེམས་དཔའི་",
            "ཏིང་ངེ་འཛིན་དྲི་མ་མེད་པ་ཞེས་",
            "བྱ་བ་མངོན་སུམ་དུ་འགྱུར་རོ་ཞེས་བྱ་བ་།",
            "བྱང་ཆུབ་སེམས་དཔའི་ཏིང་ངེ་འཛིན་ད་ལྟར་བྱུང་བའི་",
            "སངས་རྒྱས་མངོན་སུམ་དུ་བཞུགས་པ་ཞེས་",
            "བྱ་བ་མངོན་དུ་འགྱུར་ཏེ་",
            "ཞེས་བྱ་བ་སོགས་དང༌། ",
            "ས་བཅུ་པ་འདི་ལ་གནས་པའི་བྱང་ཆུབ་སེམས་དཔའི་",
            "རྣམ་པར་ཐར་པའི་སྒོ་དེ་དག་ལ་སོགས་པ་རྣམ་པར་ཐར་པའི་",
            "སྒོ་བརྒྱ་སྟོང་གྲངས་མེད་དཔག་ཏུ་མེད་པ་རབ་ཏུ་འཐོབ་བོ། །",
            "དེ་བཞིན་དུ་ཏིང་ངེ་འཛིན་བརྒྱ་སྟོང་སོགས་དང་",
            "གཟུངས་བརྒྱ་སྟོང་གྲངས་མེད་འཐོབ་བོ་ཞེས་གསུངས་སོ།།",
            "ས་བཅུ་གཅིག་པ་སངས་རྒྱས་ཀྱི་ས་ནི། ",
            "སྒྲིབ་གཉིས་བག་ཆགས་དང་བཅས་པ་སྤངས་པས་",
            "ཟད་མི་སྐྱེ་ཤེས་པའི་ཡེ་ཤེས་དང་ལྡན་པའི་",
            "བྱང་ཆུབ་ཆེན་པོ་ཤིན་ཏུ་རྣམ་པར་དག་པ་ཉིད་ཀྱི་",
            "མཚན་ཉིད་དུ་རྣམ་པར་བཞག་།",
            ""
        ],
        [
            "དགོངས་པ་ངེས་འགྲེལ་ལས། ",
            "ཤུན་པ་ལ་ཡོད་པའི་གནས་ངན་ལེན་སྤངས་ནས་",
            "ས་དང་པོ་དང་གཉིས་པའོ།།",
            "སྤྲི་ལ་ཡོད་པ་སྤངས་པས་ནི་གསུམ་པ་ཡན་ཆད་དོ།།",
            "སྙིང་པོ་ལ་ཡོད་པས་གནས་ངན་ལེན་རབ་ཏུ་སྤངས་པ་",
            "དེའི་བག་ལ་ཉལ་བ་ཐམས་ཅད་ཀྱི་ཐམས་ཅད་དུ་མེད་པའི་གནས་།",
            "ངས་སངས་རྒྱས་ཀྱི་སར་བཤད་དོ་ཞེས་གསུངས་སོ།།",
            "དེ་ལྟར་རྣམ་པར་བཞག་པ་འདི་དག་གིས་",
            "ས་དང་པོ་ནས་སངས་རྒྱས་ཀྱི་སའི་བར་གྱི་མཚན་ཉིད་ཇི་ལྟ་བུ་ཡིན་པ་ཤེས་པར་བྱའོ།། ",
            "གཉིས་པ་ས་བཅུ་པོ་ལ་གནས་པའི་གང་ཟག་རྣམ་པར་གཞག་པ་ནི། ",
            "བྱང་ཆུབ་སེམས་དཔའ་ལྟ་བ་རྣམ་དག་པ། ། ",
            "ཚུལ་ཁྲིམས་ཤིན་ཏུ་རྣམ་དག་མཉམ་པར་།"
        ],
        [
            "ཆོས་ལ་ང་སྤངས་རྒྱུད་དང་ཀུན་ཉོན་མོངས། །",
            " རྣམ་པར་བྱང་བ་ཐ་དད་ང་རྒྱལ་མེད།། ",
            "སྐད་ཅིག་གཅིག་བློ་ཐོབ་པ་བཏང་སྙོམས་པ། །",
            " ཞིང་རྣམས་སྦྱོང་བ་སེམས་ཅན་སྨིན་བྱེད་པར། །",
            " མཁས་པ་མཐུ་ཆེན་ལུས་ཡོངས་རྫོགས་པ་དང༌། །",
            " ངེས་པར་སྟོན་ལ་",
            "མཁས་པ་དབང་བསྐུར་ཡིན།། ",
            "ཞེས་པས་བསྟན་།",
            "ས་དང་པོ་ལ་གནས་པའི་གང་ཟག་ནི་",
            "བྱང་ཆུབ་སེམས་དཔའ་ལྟ་བ་རྣམ་པར་དག་པ་ཞེས་བྱ་།",
            "བདག་མེད་གཉིས་རྟོགས་པའི་ཡེ་ཤེས་རྣམ་པར་",
            "མི་རྟོག་པ་འཐོབ་པའི་ཕྱིར་རོ། །",
            "ས་གཉིས་པ་ལ་གནས་པ་དེ་ལ་",
            "ཚུལ་ཁྲིམས་ཤིན་ཏུ་རྣམ་པར་དག་པའི་གང་ཟག་ཅེས་བྱ་སྟེ་",
            ""
        ],
        [
            "ཉེས་ལྟུང་ཕྲ་མོ་ཡང་མི་འབྱུང་བའི་ཕྱིར་རོ། །",
            "དེ་བཞིན་དུ་ས་གསུམ་པ་ལ་གནས་པ་ནི་",
            "རྟག་ཏུ་མཉམ་པར་བཞག་པའི་གང་ཟག་ཡིན་ཏེ་",
            "ཚེ་རབས་གར་སྐྱེས་ཀྱང་བསམ་གཏན་དང་",
            "ཏིང་འཛིན་ཐོབ་པ་ལས་མི་ཉམས་པའི་ཕྱིར་རོ། །",
            "ས་བཞི་པ་ལ་གནས་པ་ནི་ཆོས་ལ་ང་རྒྱལ་སྤངས་པའི་གང་ཟག་།",
            "དེ་ཡང་ས་གསུམ་པའི་དུས་ན་ཆོས་ལ་གུས་ཤིང་ཡོངས་སུ་",
            "འཚོལ་བ་ནི་འདི་ལྟར་ལྟས་པར་ཤིན་ཏུ་བརྟགས་པའི་",
            "ཤེས་རབ་དང་ལྡན་པས་ཉིན་མཚན་ཀུན་ཏུ་ཆོས་།",
            "ཆོས།",
            "ཆོས་སེམས་ཆོས་ཀྱི་རྗེས་སུ་བསྒྲུབས་།",
            "ཆོས་ཀྱི་ཕྱིར་ཕྱི་དང་",
            "ནང་གི་དངོས་པོ་མི་གཏོང་བ་ཅུང་ཟད་ཙམ་ཡང་མེད་དོ།།",
            ""
        ],
        [
            "ཆོས་སྨྲ་བ་བཀུར་སྟི་རིམ་གྲོ་ལ་",
            "ཉམས་སུ་མི་ལེན་པ་ཅི་ཡང་མེད་དོ།།",
            "ཆོས་དང་ཆོས་སྨྲ་བ་ལ་རྙེད་དཀའ་ཞིང་",
            "དཀོན་པའི་འདུ་ཤེས་ཀྱིས་ཤིན་ཏུ་གུས་ཤིང་",
            "དང་དུ་ལེན་པ་ལས་མི་གུས་པ་དང་",
            "རྒྱགས་པའི་རྣམ་པ་ཅུང་ཟད་ཀྱང་མེད་དོ།།",
            "དཔེར་བྱ་ན་གལ་ཏེ་ལ་ལ་ཞིག་གིས་",
            "ཁྱོད་མེའི་འོབས་ཆེན་པོས་ཀུན་ཏུ་འབར་ཞིང་",
            "རབ་ཏུ་འབར་བའི་མེ་ལྕེ་གཅིག་ཏུ་གྱུར་པ་",
            "འདིའི་ནང་ལུས་བོར་ཏེ་",
            "སྡུག་བསྔལ་གྱི་ཚོར་བ་ཉམས་སུ་ལེན་པ་ལྟ་།",
            "ངས་ཁྱོད་ལ་ཆོས་ཀྱི་ཚིག་སངས་རྒྱས་ཀྱིས་",
            "བསྟན་པ་བྱང་ཆུབ་སེམས་དཔའི་",
            "སྤྱོད་པ་ཡོངས་སུ་སྦྱོང་བ་བཤད་པར་བྱའོ་ཞེས་སྨྲ་།",
            ""
        ],
        [
            "བྱང་ཆུབ་སེམས་དཔའ་དེས་",
            "སངས་རྒྱས་ཀྱིས་བསྟན་པ་བྱང་ཆུབ་སེམས་དཔའི་",
            "སྤྱོད་པ་ཡོངས་སུ་སྦྱོང་བའི་",
            "ཆོས་ཀྱི་ཚིག་གཅིག་གི་དོན་དུ་ཡང་སྟོང་གསུམ་གྱི་",
            "སྟོང་ཆེན་པོའི་འཇིག་རྟེན་གྱི་ཁམས་མེས་གང་བར་ཚངས་པའི་",
            "འཇིག་རྟེན་ནས་བདག་དོར་བར་འདོད་ན་",
            "མེའི་འོབས་ཐ་མལ་པར་ལྟ་ཅི་སྨོས་ཏེ",
            "སེམས་ཅན་དམྱལ་བའི་སྡུག་བསྔལ་ཐམས་ཅད་ཉམས་སུ་",
            "བབ་ཀྱང་བདག་གིས་ཆོས་བཙལ་བར་བྱ་ན་མེའི་སྡུག་བསྔལ་དང་",
            "འགྲོགས་པ་ལྟ་ཅི་སྨོས་ཞེས་གསུངས་པ་ལྟར་ཡིན་།",
            "ས་བཞི་པ་ཐོབ་པ་འདིའི་དུས་ན་དེ་ལྟར་",
            "ཆོས་ལ་བསམ་པ་དྲག་པོས་",
            "འཚོལ་བ་འདི་ཡང་གཡེང་བ་དང་",
            "སེམས་ང་རྒྱལ་ཅན་དུ་བྱེད་པ་ཡིན་པས་",
            "ཆོས་ཀྱི་དོན་བྱང་ཆུབ་ཕྱོགས་ཀྱི་",
            "ཆོས་སྒོམ་པ་ལ་གཙོ་བོར་བྱེད་པས། ",
            "ངས་ཆོས་ལ་ནན་ཏན་བཙལ་ལོ་སྙམ་པའི་",
            "ང་རྒྱལ་ལྡོག་པས་ན་ཆོས་ལ་ང་རྒྱལ་སྤངས་པའི་གང་ཟག་།",
            "ས་ལྔ་པ་ལ་གནས་པ་ནི་རྒྱུད་ཐ་དད་ཀྱི་",
            "ང་རྒྱལ་མེད་པའི་གང་ཟག་ཅེས་བྱ་།",
            "དེའི་ཚེ་སེམས་ཀྱི་བསམ་པ་རྣམ་པར་",
            "དག་པ་མཉམ་པ་ཉིད་བཅུ་ཐོབ་པས་",
            "དུས་གསུམ་གྱི་སངས་རྒྱས་རྣམས་ཀྱི་རྒྱུད་དང༌། ",
            "དུས་གསུམ་གྱི་དེ་བཞིན་གཤེགས་པ་རྣམས་ཀྱི་ཆོས་དང༌། ",
            "ས་ལྔ་པ་ལ་གནས་པའི་བྱང་ཆུབ་སེམས་དཔའ་རྣམས་ཀྱིས་",
            "རྒྱུད་དང་དེའི་ཆོས་རྣམས་རྣམ་པར་དག་པའི་",
            "མཚན་ཉིད་དུ་ཐ་དད་མེད་པར་ཁོང་དུ་ཆུད་པའི་ཕྱིར་",
            "རྒྱུད་ཀྱི་བྱེ་བྲག་ལ་ང་རྒྱལ་མེད་པའི་གང་ཟག་།",
            ""
        ],
        [
            "བསམ་པ་རྣམ་པར་དག་པ་མཉམ་པ་ཉིད་བཅུ་ནི། ",
            "ས་བཅུ་པའི་མདོ་ས་ལྔ་པ་བཤད་པ་ལས། ",
            "ཀྱེ་རྒྱལ་བའི་སྲས་དག ",
            "བྱང་ཆུབ་སེམས་དཔའི་ས་བཞི་པ་ལ་",
            "སའི་ལམ་ཡོངས་སུ་རྫོགས་པར་བྱས་པ་དེ་",
            "བྱང་ཆུབ་སེམས་དཔའི་ས་ལྔ་པ་ལ་འཇུག་སྟེ་",
            "རྣམ་པར་དག་པ་ལ་སེམས་ཀྱི་མཉམ་པ་ཉིད་བཅུས་འཇུག་།",
            "བཅུ་གང་ཞེ་ན་འདི་ལྟ་།",
            "འདས་པའི་སངས་རྒྱས་ཀྱི་ཆོས་ཀྱི་བསམ་པ་རྣམ་པར་དག་པ་ཉིད་དང༌། ",
            "དེ་བཞིན་དུ་མ་བྱོན་པའི་སངས་རྒྱས་ཀྱི་ཆོས་དང༌། ",
            "ད་ལྟར་བྱུང་བའི་སངས་རྒྱས་ཀྱི་ཆོས་དང༌། ",
            "ཚུལ་ཁྲིམས་ཀྱི་བསམ་པ་རྣམ་པར་དག་པ་མཉམ་པ་ཉིད་དང༌། ",
            "སེམས་ཀྱི་བསམ་པ་རྣམ་པར་དག་པ་མཉམ་པ་ཉིད་དང༌། ",
            "ལྟ་བ་དང་ནེམ་ནུར་དང་དོགས་པ་བསལ་བས་",
            "བསམ་པ་རྣམ་པར་དག་པ་མཉམ་པ་ཉིད་དང༌། ",
            "དེ་བཞིན་དུ་ལམ་དང་ལམ་མ་ཡིན་པར་ཤེས་པས་བསམ་པ་དང༌། ",
            "ནན་ཏན་སྤོང་བར་ཤེས་པས་བསམ་པ་དང༌། ",
            "བྱང་ཆུབ་ཕྱོགས་ཀྱི་ཆོས་རྣམས་གོང་ནས་གོང་དུ་རྣམ་པར་བསྒོམ་པས་བསམ་པ་དང༌། ",
            "སེམས་ཅན་ཡོངས་སུ་སྨིན་པར་བྱས་པ་བསམ་པ་།",
            "དེ་བཞིའི་མཐར་རྣམ་པར་དག་པ་མཉམ་པ་ཉིད་ཅེས་སྦྱར་བ་དེ་ལྟར་བཅུར་གསུངས་།",
            "དེའི་དོན་ཡང་འདས་པའི་སངས་རྒྱས་ལ་སོགས་པས་",
            "སངས་རྒྱས་ཀྱི་ཆོས་རྣམ་པར་དག་པར་གྱུར་པ་དེ་བཞིན་དུ་",
            "ས་ལྔ་པ་ཐོབ་པའི་བྱང་ཆུབ་སེམས་དཔའ་རྣམས་ཀྱིས་ཀྱང་",
            "བདག་ཅག་གིས་དེ་དང་འདྲ་བར་སངས་རྒྱས་ཀྱི་ཆོས་བསླབ་པ་གསུམ་ལ་སོགས་པ་རྣམས་",
            "རིང་པོར་མི་ཐོགས་པར་ཆོས་དེ་དག་དག་པར་འགྱུར་རོ་",
            "ཞེས་དེ་ལྟ་བུའི་བསམ་པ་ཐོབ་པའོ།།",
            ""
        ],
        [
            "ས་དྲུག་པ་ལ་གནས་པ་ནི་ཀུན་ནས་ཉོན་མོངས་པ་དང་",
            "རྣམ་པར་བྱང་བ་ཐ་དད་པའི་",
            "ང་རྒྱལ་མེད་པའི་གང་ཟག་ཅེས་བྱ་།",
            "ས་དེ་ལ་གནས་པའི་ཚེ། ",
            "ཆོས་མཉམ་པ་ཉིད་བཅུ་ཐོབ་པས་",
            "རྟེན་ཅིང་འབྲེལ་བར་འབྱུང་བའི་སྟོང་པ་ཉིད་རྟོགས་པའི་ཕྱིར། ",
            "སྟོང་པ་ཉིད་ལ་མ་རིག་པའི་རྐྱེན་གྱིས་",
            "འདུ་བྱེད་ལ་སོགས་པ་ནག་པོའི་ཕྱོགས་སུ་བཞག་པ་དང༌། ",
            "མ་རིག་པ་འགགས་པ་སོགས་དཀར་པོའི་ཕྱོགས་སུ་བཞག་པ་",
            "རྣམ་པ་གཉིས་མེད་ཀྱི་ཆོས་ཐམས་ཅད་ཀྱང་",
            "མ་སྐྱེས་པ་སྟོང་པ་ཉིད་ཀྱི་མཚན་ཉིད་དུ་རོ་གཅིག་པར་རྟོགས་པས་",
            "ཀུན་ཉོན་དང་རྣམ་བྱང་ཐ་དད་པའི་",
            "ང་རྒྱལ་ལམ་འཛིན་སྟངས་མེད་པས་སོ།།",
            "དེ་ལས་དྲུག་པ་དེ་ཆོས་མཉམ་པ་ཉིད་བཅུས་",
            "འཇུག་པར་གསུངས་པ་འདི་ལྟ་།",
            "ཆོས་ཐམས་ཅད་མཚན་མ་མེད་པར་མཉམ་པ་ཉིད་དང༌། ",
            "མཚན་ཉིད་མེད་པར་མཉམ་པ་ཉིད་དང༌། ",
            "དེ་བཞིན་དུ་ཆོས་ཐམས་ཅད་མི་སྐྱེ་བ་དང༌། ",
            "མ་བྱུང་བ་དང༌། ",
            "དབེན་པ་དང༌། ",
            "གདོད་ནས་རྣམ་པ་དག་པ་དང༌། ",
            "སྤྲོས་པ་མེད་པ་དང༌། ",
            "བླང་དོར་མེད་པ་།",
            "སྒྱུ་མ་རྨི་ལམ་མིག་ཡོར་སྒྲ་བརྙན་ཆུ་ཟླ་གཟུགས་བརྙན་སྤྲུལ་བ་དང་མཉམ་པ་དང༌། ",
            "དངོས་དངོས་མེད་གཉིས་ཀ་མ་ཡིན་པར་",
            "མཉམ་པ་ཉིད་དོ་ཞེས་སོ།།",
            "ས་བདུན་པ་ལ་གནས་པ་ནི། ",
            "སངས་རྒྱས་ཀྱི་ཆོས་ཐམས་ཅད་སྐྱེད་པར་བྱེད་པའི་རྒྱུ་",
            "བྱང་ཆུབ་ཕྱོགས་དང་མཐུན་པའི་ཆོས་རྣམས་སྐད་ཅིག་གཅིག་ལ་",
            "བསྒོམ་པའི་བློ་ཐོབ་པའི་གང་ཟག་ཅེས་བྱ་སྟེ",
            "མདོ་ལས། ",
            "ཀྱེ་རྒྱལ་བའི་སྲས་དག ",
            "དེ་ལྟར་བྱང་ཆུབ་སེམས་དཔའི་",
            "ས་རིང་དུ་སོང་བ་འདི་ལ་གནས་པའི་",
            "བྱང་ཆུབ་སེམས་དཔས་ཕ་རོལ་ཏུ་ཕྱིན་པ་",
            "བཅུ་པོ་དེ་ལྟར་ཡོངས་སུ་རྫོགས་པར་འགྱུར་ཏེ་",
            ""
        ],
        [
            "བསྡུ་བའི་དངོས་པོ་བཞི་ཡང་",
            "ཡོངས་སུ་རྫོགས་པར་འགྱུར་རོ། །",
            "གནས་བཞི་དང་བྱང་ཆུབ་ཀྱི་ཕྱོགས་སུམ་ཅུ་རྩ་བདུན་དང༌། ",
            "རྣམ་པར་ཐར་པའི་སྒོ་གསུམ་དང༌། ",
            "མདོར་བསྡུ་ན་བྱང་ཆུབ་ཡན་ལག་གི་",
            "ཆོས་ཐམས་ཅད་སྐད་ཅིག་ཏུ་ཡོངས་སུ་",
            "རྫོགས་པར་འགྱུར་རོ་",
            "ཞེས་གསུངས་པ་བཞིན་ནོ།།",
            "ས་བརྒྱད་པ་ལ་གནས་པའི་བྱང་ཆུབ་སེམས་དཔའ་ནི་",
            "བཏང་སྙོམས་པར་གནས་ཤིང་",
            "ཞིང་རྣམས་རྣམ་པར་སྦྱོང་བའི་གང་ཟག་ཅེས་བྱ་།",
            "མཚན་མ་གང་དུ་ཡང་རྣམ་པར་མི་ལྡོག་པའི་",
            "ཏིང་ངེ་འཛིན་ལྷུན་གྱིས་གྲུབ་པ་ལ་གནས་པས། ",
            "འབད་རྩོལ་མེད་པའི་བཏང་སྙོམས་ལ་གནས་པ་དང༌། ",
            "སངས་རྒྱས་ཀྱི་ཞིང་རྣམ་པར་དག་པ་ཡོངས་སུ་སྦྱོང་བའི་ཕྱིར་།",
            "རྒྱ་མཚོར་ཞུགས་པའི་གྲུའི་དཔེས་འབད་རྩོལ་མེད་པ་དང༌། ",
            "འཇིག་རྟེན་ཀྱི་ཁམས་ཐམས་ཅད་རྒྱན་ཐམས་ཅད་ཀྱིས་",
            "བརྒྱན་ཅིང་ཤིན་ཏུ་བཀླུབས་པས་",
            "བྱིན་གྱིས་བརླབས་པ་སྟོན་པར་མདོ་ལས་གསུངས་པ་བཞིན་ནོ།།",
            "ས་དགུ་པ་ལ་གནས་པའི་བྱང་ཆུབ་སེམས་དཔའ་དེ་ནི་",
            "སེམས་ཅན་སྨིན་པར་བྱེད་པར་མཁས་པའི་གང་ཟག་ཅེས་བྱ་།",
            ""
        ],
        [
            "སོ་སོ་ཡང་དག་པའི་རིག་པ་བཞི་ཐོབ་པས་",
            "སེམས་ཅན་ཀུན་ལ་ཆོས་སྨྲ་བ་ཆེན་པོར་",
            "གྱུར་ནས་སྨིན་པར་བྱེད་པ་ལ་མཁས་པས་སོ།།",
            "ས་བཅུ་པ་ལ་གནས་པའི་བྱང་ཆུབ་སེམས་དཔའ་ནི། ",
            "མངོན་པར་ཤེས་པའི་མཐུ་ཆེན་པོ་ཐོབ་པ་དང༌། ",
            "ཆོས་ཀྱི་སྐུ་ཐོབ་པའི་རྒྱུ་གཟུངས་དང་",
            "ཏིང་ངེ་འཛིན་གྱི་ལུས་ཡོངས་སུ་རྫོགས་པ་དང༌། ",
            "དགའ་ལྡན་གྱི་ཕོ་བྲང་ན་བཞུགས་པ་དང༌། ",
            "ལྷུམས་སུ་གཤེགས་པ་ནས་མངོན་པར་",
            "བྱང་ཆུབ་པ་སོགས་སངས་རྒྱས་ཀྱི་",
            "མཛད་པ་ངེས་པར་སྟོན་པ་ལ་མཁས་པ་།",
            "དེ་བཞིན་གཤེགས་པ་རྣམས་ཀྱིས་",
            "འོད་ཟེར་ཆེན་པོས་དབང་བསྐུར་བ་ཡི་",
            "གང་ཟག་ཅེས་བྱ་བ་ཡིན་ནོ།།",
            "མདོ་ལས། ",
            "མངོན་པར་ཤེས་པས་མངོན་པར་",
            "བསྒྲུབ་པ་བརྒྱ་སྟོང་རབ་ཏུ་ཐོབ་བོ། །",
            "འདོད་ན་འཇིག་རྟེན་གྱི་ཁམས་དོག་པ་ཡངས་པར་དང",
            "་ཡངས་པ་དོག་པར་བྱིན་གྱིས་བརླབ་བོ་ཞེས་སོགས་དང༌། ",
            "རྣམ་པར་ཐར་པའི་སྒོ་བཅུ་པོ་དེ་དག་ལ་",
            "སོགས་པ་རྣམ་པར་ཐར་པའི་སྒོ་བརྒྱ་སྟོང་གྲངས་མེད་པ་དང༌། ",
            "དེ་བཞིན་དུ་ཏིང་ངེ་འཛིན་དང་",
            "གཟུངས་ཀྱི་སྒོ་ཐོབ་པ་དང༌། ",
            "ཆོས་ཀྱི་སྤྲིན་འདི་ལ་གནས་པའི་",
            "བྱང་ཆུབ་སེམས་དཔའ་ནི་འཇིག་རྟེན་གྱི་",
            "ཁམས་གཅིག་ན་དགའ་ལྡན་གྱི་ཕོ་བྲང་ན་བཞུགས་པ་ནས་",
            "བཟུང་སྟེ་འཕོ་བ་དང་གཤེགས་པ་དང༌། ",
            "ལྷུམས་སུ་ཞུགས་པ་དང་སོགས་ནས་",
            "མངོན་པར་བྱང་ཆུབ་པ་དང༌། ",
            "བསྐུལ་བ་དང་ཆོས་ཀྱི་འཁོར་ལོ་བསྐོར་བ་དང༌། ",
            "ཡོངས་སུ་མྱ་ངན་ལས་འདས་པ་ཆེན་པོའི་",
            "ས་ཞེས་བྱ་བའི་བར་དུ་དེ་བཞིན་གཤེགས་པའི་",
            "མཛད་པ་ཐམས་ཅད་སེམས་ཅན་རྣམས་ཀྱི་",
            "བསམ་པ་ཇི་ལྟ་བ་དང༌། ",
            "འདུལ་བ་ཇི་ལྟ་བ་བཞིན་དུ་",
            "བྱིན་གྱིས་བརླབ་བོ་ཞེས་དང༌། ",
            "གཞན་ཡང་དེ་མངོན་དུ་གྱུར་མ་ཐག་ཏུ་",
            "སྟོང་གསུམ་བརྒྱ་སྟོང་ཕྲག་བཅུའི་",
            "ཐ་གྲུ་དང་མཉམ་པའི་རིན་པོ་ཆེའི་",
            "པདྨོ་ཆེན་པོ་རྒྱལ་པོ་ལས་བྱུང་བ་ཞེས་",
            "སོགས་འཁོར་ལོས་སྒྱུར་བའི་བུ་ཐུ་བོ་མཚན་དང་ལྡན་པ་",
            "གསེར་གྱི་ཁྲི་ལ་བཞག་ནསརྒྱན་སྣ་ཚོགས་བཀྲམ་།",
            ""
        ],
        [
            "གླུ་དབྱངས་རོལ་མོ་བཅས་གསེར་གྱི་བུམ་པས་",
            "རྒྱ་མཚོའི་ཆུས་སྤྱི་བོ་ནས་དབང་བསྐུར་ན་རྒྱལ་པོ་རྒྱལ་རིགས་སྤྱི་བོ་ནས་",
            "དབང་བསྐུར་བའི་གྲངས་སུ་འགྲོ་བ་བཞིན་དུ། ",
            "བྱང་ཆུབ་སེམས་དཔའ་དེ་ལའང་",
            "སངས་རྒྱས་བཅོམ་ལྡན་འདས་རྣམས་ཀྱིས་",
            "འོད་ཟེར་ཆེན་པོས་དབང་བསྐུར་མ་ཐག་ཏུ་",
            "ཡེ་ཤེས་ཀྱི་དབང་མངོན་པར་བསྐུར་བས་",
            "དབང་བསྐུར་བ་ཞེས་བྱའོ།།",
            "དེས་སྟོབས་བཅུ་ཡོངས་སུ་རྫོགས་ནས་",
            "ཡང་དག་པར་རྫོགས་པའི་སངས་རྒྱས་ཀྱི་གྲངས་སུ་འགྲོའོ་",
            "ཞེས་སོགས་རྒྱ་ཆེར་གསུངས་པ་བཞིན་ནོ།། ",
            "གསུམ་པ་ས་བཅུ་པོ་རྣམས་སུ་",
            "བསླབ་པ་གསུམ་ལ་བསླབ་པ་རྫོགས་པར་བྱེད་པའི་ཚུལ་ནི། ",
            "ཆོས་ཉིད་རབ་ཏུ་རྟོགས་ནས་འདིར། །",
            " ལྷག་པར་ཚུལ་ཁྲིམས་ལྷག་སེམས་དང༌། །",
            " ལྷག་པའི་ཤེས་རབ་ལ་རྗེས་སློབ། །",
            " ཤེས་རབ་སྤྱོད་ཡུལ་གཉིས་ཡིན་ཏེ། ",
            "ཆོས་ཀྱི་དེ་ཉིད་དང་དེ་ནི། །",
            " མི་ཤེས་ཤེས་སོགས་འཇུག་པ་ཉིད། །",
            " ཤེས་རབ་སྤྱོད་ཡུལ་དེ་ལྟ་བས། །",
            " དེ་ས་གཉིས་ལ་རྣམ་པར་གནས། །",
            " བསླབ་པ་རྣམས་དང་བསྒོམ་པ་ཡིས། །",
            " འབྲས་བུ་གཞན་ནི་རྣམ་པ་བཞི། །",
            " མཚན་མེད་དུ་བྱེད་དང་བཅས་པར། །",
            " གནས་པ་འབྲས་བུ་དང་པོ་ཡིན།། ",
            "དེ་ཉིད་མངོན་འདུ་བྱེད་མེད་དང༌། །",
            " ཞིང་ནི་རྣམ་པར་དག་པ་དག །",
            " འབྲས་བུ་གཉིས་པར་འདོད་པ་ཡིན།།",
            ""
        ],
        [
            "སེམས་ཅན་སྨིན་པར་འགྲུབ་ཉིད་དང༌། །",
            " ཏིང་ངེ་འཛིན་དང་གཟུངས་རྣམས་ནི། །",
            " འགྲུབ་པ་འབྲས་བུ་དམ་པ་ཡིན།། ",
            "འབྲས་བུ་རྣམ་པ་འདི་བཞི་ནི། །",
            " ས་བཞི་པོ་ལ་ཡང་དག་བརྟེན།། ",
            "ཅེས་པས་བསྟན་།",
            "ས་དང་པོར་ཆོས་ཉིད་ཀྱི་བདེན་པ་མངོན་སུམ་རྟོགས་པ་ནི་",
            "བསླབ་པ་ཐམས་ཅད་དག་པར་བྱེད་པའི་གཞི་རྟེན་ནོ།།",
            "དེ་ནས་ས་གཞན་གྱི་སྐབས་འདིར་",
            "ས་གཉིས་པ་ལ་ལྷག་པའི་ཚུལ་ཁྲིམས་ཀྱི་བསླབ་པ་ལ་སློབ་པར་བྱེད་།",
            "རྨི་ལམ་དུ་ཡང་འཆལ་བའི་ཚུལ་ཁྲིམས་ཀྱི་",
            "རྣམ་པ་མི་རྨིས་ན་དངོས་སུ་ལྟ་ཅི་སྨོས་སོ།།",
            ""
        ],
        [
            "དེ་ལྟར་ཚུལ་ཁྲིམས་ཤིན་ཏུ་རྣམ་པར་དག་པ་ཡིན་ནོ།།",
            "ས་གསུམ་པ་ལྷག་པ་སེམས་ཀྱི་བསླབ་པ་ལ་སློབ་སྟེ་",
            "བསམ་གཏན་དང་ཏིང་ངེ་འཛིན་ཉམས་པ་མེད་པ་ཐོབ་པས་སོ།།",
            "ས་བཞི་པ་དང་ལྔ་པ་དང་དྲུག་པ་གསུམ་ལ་ལྷག་པའི་ཤེས་རབ་ལ་གཙོ་བོར་སློབ་།",
            "བཞི་པར་བྱང་ཕྱོགས་སོ་བདུན་བསྒོམས་པའི་ཤེས་རབ་ཁྱད་པར་ཅན་དང༌། ",
            "བྱང་ཕྱོགས་སྒོམ་པའི་ཤེས་རབ་ཀྱི་སྤྱོད་ཡུལ་དེ་ཡང་རྣམ་པ་གཉིས་ཡིན་།",
            "ཆོས་ཀྱི་དེ་བཞིན་ཉིད་དང་",
            "འཕགས་པའི་བདེན་པ་བཞི་ལ་ས་ལྔ་པར་སློབ་པ་དང༌། ",
            "ས་དྲུག་པ་དེ་ནི་རྟེན་འབྲེལ་ཀྱི་",
            "དོན་མི་ཤེས་པ་མ་རིག་སོགས་ལུགས་འབྱུང་དང༌། ",
            "ཤེས་པ་ཡེ་ཤེས་ཀྱི་སྟོབས་ཀྱིས་",
            "མ་རིག་པ་འགགས་པས་འདུ་བྱེད་འགག་པ་སོགས་",
            "ལུགས་ལས་ལྡོག་པའི་དོན་ལ་",
            "ཤེས་རབ་ཀྱིས་ཚུལ་བཞིན་འཇུག་པ་ཉིད་།",
            "ཤེས་རབ་ཀྱི་སྤྱོད་ཡུལ་བདེན་བཞི་དང་",
            "རྟེན་འབྲེལ་གཉིས་ཡིན་པ་དེ་ལྟ་བས་།",
            ""
        ],
        [
            "དེ་གཉིས་ནི་ས་ལྔ་པ་དང་དྲུག་པ་",
            "གཉིས་ལ་རྣམ་པར་གནས་པ་ཡིན་ནོ།།",
            "རྗེས་ཐོབ་ཏུ་བསླབ་པ་རྣམས་ལ་སློབ་པ་དང་",
            "མཉམ་བཞག་ཏུ་མི་རྟོག་ཡེ་ཤེས་སྒོམ་པའི་",
            "འབྲས་བུ་གཞན་ནི་རྣམ་པ་བཞི་།",
            "མཚན་མ་མེད་པ་ལ་གནས་ཀྱང་",
            "འདུ་བྱེད་དང་བཅས་པར་གནས་པ་",
            "ས་བདུན་པ་ནི་འབྲས་བུ་དང་པོ་ཡིན་ནོ།།",
            "མཚན་མ་མེད་པ་དེ་ཉིད་མངོན་པར་",
            "འདུ་བྱེད་པ་མེད་པར་ལྷུན་གྱིས་གྲུབ་པ་དང་",
            "སངས་རྒྱས་ཀྱི་ཞིང་རྣམ་པར་དག་པར་",
            "སྦྱོར་བ་ས་བརྒྱད་པ་ནི་འབྲས་བུ་",
            "གཉིས་པར་འདོད་པ་ཡིན་ནོ།།",
            "ས་དགུ་པར་སོ་སོ་ཡང་དག་རིག་པ་བཞིས་",
            "ཆོས་བསྟན་པས་སེམས་ཅན་སྨིན་པར་",
            "བྱེད་པ་འགྲུབ་པ་ཉིད་ནི་འབྲས་བུ་གསུམ་པའོ།།",
            "ཏིང་ངེ་འཛིན་དང་གཟུངས་རྣམས་ཀྱི་",
            "མཆོག་ནི་འགྲུབ་པ་ས་བཅུ་པ་ནི་འབྲས་བུ་",
            "བཞི་པ་སྟེ་ས་ཀུན་གྱི་རྩེ་མོར་",
            "གྱུར་པའི་འབྲས་བུ་དམ་པ་ཡིན་ནོ།།",
            ""
        ],
        [
            "དེ་ལྟར་འབྲས་བུ་རྣམ་པ་འདི་བཞི་ནི་",
            "ས་བདུན་པ་ནས་བཅུ་བའི་བར་གྱི་ས་བཞི་པོ་ལ་",
            "ཡང་དག་པ་བརྟེན་པ་ཡིན་ནོ།། ",
            "བཞི་པ་ཟག་པ་མེད་པའི་ཕུང་པོ་ལྔ་",
            "ས་རྣམས་སུ་ཇི་ལྟར་སྦྱོང་བའི་ཚུལ་ནི། ",
            "ཆོས་ཉིད་རབ་ཏུ་རྟོགས་ནས་འདིར། །",
            " ཚུལ་ཁྲིམས་ཀྱི་ནི་ཕུང་པོ་སྦྱོང༌།། ",
            "དེ་ཡི་འོག་ཏུ་ཏིང་འཛིན་དང༌། །",
            " ཤེས་རབ་ཕུང་པོ་རྣམ་པར་སྦྱོང༌།། ",
            "དེ་ལས་གཞན་པ་དག་ལ་ནི། །",
            " སྒྲིབ་རྣམ་བཞི་དང་ཐོགས་པ་ཡི། །",
            " སྒྲིབ་པ་ལས་ཀྱང་རྣམ་གྲོལ་དང༌། །",
            " གྲོལ་བའི་ཡེ་ཤེས་རྣམ་པར་སྦྱོང༌།། ",
            "ཅེས་པས་བསྟན་།",
            ""
        ],
        [
            "ས་དང་པོར་ཆོས་ཉིད་རབ་ཏུ་རྟོགས་པ་ན་ཟག་མེད་ཀྱི་",
            "ཕུང་པོ་ཀུན་གྱི་རྟེན་ཡིན་པས་",
            "དེ་ལྟར་རྟོགས་པར་བྱས་ནས་འདིར། ",
            "ས་གཉིས་པར་ཚུལ་ཁྲིམས་ཀྱི་ཕུང་པོ་རྣམ་པར་དག་པ་སྦྱོང་ངོ༌།།",
            "ས་གཉིས་པ་དེ་ཡི་འོག་ཏུ་ས་གསུམ་པར་ཏིང་ངེ་འཛིན་དང༌། ",
            "བཞི་པ་ལྔ་པ་དྲུག་པ་གསུམ་ལ་ཤེས་རབ་ཀྱི་",
            "ཕུང་པོ་རྣམ་པར་སྦྱོང་བ་གོང་བཞིན་ནོ།།",
            "ས་དེ་དག་ལས་གཞན་པ་ས་བདུན་པ་བརྒྱད་པ་དགུ་པ་བཅུ་པ་བཞི་པོ་དག་ལ་ནི། ",
            "སྒྲིབ་པ་རྣམ་པ་བཞི་ལས་གྲོལ་བའི་རྣམ་པར་གྲོལ་བའི་ཕུང་པོ་སྦྱང་སྟེ",
            "ས་བདུན་པ་ལ་སོགས་པ་བཞི་པོ་ལ་མཚན་མེད་པ་དང༌། ",
            "འདུ་བྱེད་མེད་པ་དང༌། ",
            "སེམས་ཅན་སྨིན་པར་བྱེད་པ་དང༌། ",
            "གཟུངས་ཏིང་འཛིན་ཐོབ་པ་འབྲས་བུ་རྣམ་པ་བཞི་",
            "བཤད་མ་ཐག་པ་དེ་ལྟ་བུ་ཐོབ་པ་ལ་གེགས་སུ་གྱུར་པ་ནི་",
            "མཚན་མ་ཕྲ་མོ་འབྱུང་བ་དང༌། ",
            "འབད་རྩོལ་དང༌། ",
            "སེམས་ཅན་སྨིན་པར་བྱེད་པའི་ཡང་དག་རིག་པ་མ་ཐོབ་པ་དང༌། ",
            "གཟུངས་དང་ཏིང་ངེ་འཛིན་ལ་དབང་མ་ཐོབ་པ་",
            "བཞི་པོ་རིམ་པ་ལྟར་ས་བདུན་པ་སོགས་བཞི་པོ་ཐོབ་པ་།",
            "མི་མཐུན་ཕྱོགས་སྒྲིབ་པ་དེ་དག་ལས་རྣམ་པར་གྲོལ་ནས་",
            ""
        ],
        [
            "མཚན་མ་ཕྲ་མོ་ཡང་མི་འབྱུང་བ་སོགས་ཡིན་པས་",
            "དེ་བཞི་རྣམ་པར་གྲོལ་བའི་ཕུང་པོ་སྦྱོང་བ་དང༌། ",
            "སངས་རྒྱས་ཀྱི་ས་རྡོར་ཏིང་བར་ཆད་མེད་ལམ་གྱིས་",
            "ཤེས་བྱའི་སྒྲིབ་པ་ཕྲ་བ་གཉིས་སྣང་",
            "འཁྲུལ་བའི་བག་ཆགས་བཅོམ་པས། ",
            "ཤེས་བྱའི་ཆོས་ཐམས་ཅད་ལ་ཐོགས་པའི་",
            "སྒྲིབ་པ་ལས་ཀྱང་རྣམ་པར་གྲོལ་བའི་",
            "ཕྱིར་རྣམ་པར་གྲོལ་བའི་ཡེ་ཤེས་ཀྱི་",
            "ཕུང་པོ་རྣམ་པར་སྦྱོང་བ་ཡིན་ནོ།།",
            "དེ་ལྟར་ས་བདུན་པ་ནས་",
            "བཅུ་པའི་བར་དུ་རྣམ་གྲོལ་གྱི་ཕུང་པོ་དང༌། ",
            "སངས་རྒྱས་ཀྱི་ས་ལ་རྣམ་པར་གྲོལ་བའི་",
            "ཡེ་ཤེས་ཀྱི་ཕུང་པོ་རྣམ་པར་སྦྱང་བར་གཞག་།",
            "རྣམ་པར་གྲོལ་བ་ནི་སྒྲིབ་པ་སྤངས་པའི་",
            "བརྟག་འགོག་འདུས་མ་བྱས་ཡིན་ན་",
            "དེ་ཕུང་པོར་ཇི་ལྟར་གཞག་རིགས་ཞེས་",
            "བརྒལ་བ་ལ་བི་མུཀྟི་ཞེས་པ་རྣམ་པར་གྲོལ་བ་།",
            "སྒྲ་འདི་སྤངས་པ་དང་མོས་པའི་མཚན་ཉིད་",
            "གཉིས་ལ་འཇུག་པས་སྐབས་འདིར་མོས་པ་ལ་",
            "འཇུག་པས་དེ་ཉིད་ཕུང་པོར་བཞག་པ་ཡིན་ནོ་ཞེས་འགྲེལ་བར་།",
            "འདུ་བྱེད་འཇུག་པ་ཐམས་ཅད་ལས་",
            "རྣམ་པར་གྲོལ་ཡང་ཡེ་ཤེས་བྱ་རྩོལ་མེད་པ་",
            "ལྷུན་གྱིས་གྲུབ་པ་ཡོད་པས་སྤང་བྱ་",
            "ཟད་པའི་མེད་དགག་ཆད་སྟོང་དང་",
            "མི་འདྲ་བས་སྒྲིབ་པ་ལས་གྲོལ་བའི་ཡེ་ཤེས་ཉིད་ཀྱི་",
            "སྤང་བའི་ཡོན་ཏན་གྱི་ཆ་ནས་ཕུང་པོར་རུང་ངོ༌།། ",
            "ལྔ་པ་ཡོན་ཏན་གྲུབ་པ་དང་",
            "མ་གྲུབ་པའི་ཚུལ་རྣམ་པར་གཞག་པ་ནི། ",
            "ས་རྣམས་ཐམས་ཅན་མ་གྲུབ་དང༌། །",
            " གྲུབ་པ་དག་ཏུ་ཤེས་པར་བྱ།།",
            ""
        ],
        [
            "གྲུབ་པ་དག་ཀྱང་མ་གྲུབ་དང༌། །",
            " གྲུབ་པ་དག་ཏུ་ཡང་འདོད་དོ།། ",
            "གྲུབ་པ་ཇི་ལྟར་རྣམ་གཞག་བཞིན། །",
            " ཡིད་ལ་བྱེད་པས་དེ་རྟོག་པར། །",
            " ཤེས་པའི་ཕྱིར་དང་དེ་ཉིད་ལ།། ",
            "རྣམ་མི་རྟོག་ཕྱིར་རྣམ་ཤེས་བྱ།། ",
            "སོ་སོར་རང་རིག་བྱ་ཕྱིར་དང༌། ། ",
            "སངས་རྒྱས་རྣམས་ཀྱི་ཡུལ་གྱི་ཕྱིར། །",
            " ས་རྣམས་ཀུན་ལ་བསྒོམ་པ་དང༌། །",
            " གྲུབ་པ་ཡང་ནི་བསམ་མི་ཁྱབ།། ",
            "ཅེས་པས་བསྟན་།",
            "མོས་སྤྱོད་ཀྱི་ས་དང་ས་བཅུ་སྟེ་",
            "བཅུ་གཅིག་ཡོད་པའི་ས་རྣམས་ཐམས་ཅད་ནི། ",
            "མ་གྲུབ་པ་དང་གྲུབ་པ་ཡིས་",
            "གཉིས་སུ་འདུ་བར་ཤེས་པར་བྱ་།",
            ""
        ],
        [
            "གང་ཞེ་ན་མོས་སྤྱོད་ཀྱི་ས་ལ་ནི་",
            "སའི་མིང་བཏགས་ཀྱང་འཕགས་པའི་",
            "སར་མ་ཆུད་པས་ས་མ་གྲུབ་པའམ། ",
            "མ་གྲུབ་པའི་ས་ཞེས་བྱ་སྟེ",
            "ཆོས་ཀྱི་དབྱིངས་ཀུན་ཏུ་འགྲོ་བའི་",
            "མཚན་ཉིད་མ་རྟོགས་པས་",
            "བདེན་པ་མཐོང་བར་མ་གྲུབ་པའི་ཕྱིར་རོ། །",
            "ས་དང་པོ་ཡན་ཆད་གྲུབ་པ་དག་ཏུ་ཤེས་པར་བྱ་སྟེ",
            "ཆོས་ཉིད་ཀྱི་བདེན་པ་མཐོང་བས་འཇིག་རྟེན་ལས་འདས་པའི་",
            "འཕགས་པ་ཉིད་དུ་གྲུབ་ཅིང་",
            "སོ་སོའི་རྟོགས་བྱ་ཡང་མངོན་དུ་བྱས་ནས་",
            "གྲུབ་པའི་ཕྱིར་རོ། །",
            "གྲུབ་པ་ས་བཅུ་པོ་དེ་དག་ཀྱང་",
            "ཡོན་ཏན་ཆེ་ཆུང་ལ་ལྟོས་ནས་",
            "མ་གྲུབ་པ་དང་གྲུབ་པ་དག་ཏུ་ཡང་འདོད་དེ",
            "མ་དག་ས་བདུན་རྣམས་འབད་རྩོལ་དང་བཅས་པས་",
            "མཚན་མ་མེད་པའི་རྣལ་འབྱོར་ལྷུན་གྱིས་གྲུབ་པ་མ་ཡིན་པའི་མ་གྲུབ་པ་དང༌། ",
            "དག་པའི་ས་གསུམ་ནི་མཚན་མེད་ཀྱི་",
            "རྣལ་འབྱོར་རྩོལ་མེད་ལྷུན་གྱིས་གྲུབ་པའི་ཕྱིར་",
            "གྲུབ་པ་ཡིས་ཞེས་བྱའོ།།",
            ""
        ],
        [
            "འཕགས་པའི་ས་དང་ས་དེ་དག་གྲུབ་པ་ཉིད་དུ་",
            "བྱེད་པ་ནི་འདི་ལྟར་ས་རེ་རེ་བཞིན་དུ། ",
            "ས་དེའི་ཡོན་ཏན་གང་ཡིན་པ་དང༌། ",
            "སའི་སྤང་བྱ་སྐྱོན་གང་ཡིན་པ་དང༌། ",
            "ས་དེར་བསྒོམ་པར་བྱ་བའི་ཆོས་གང་ཡིན་པ་",
            "ཇི་ལྟར་རྣམ་པར་བཞག་པ་བཞིན་དུ་",
            "དེ་སེམས་ལ་གསལ་བར་སྣང་ལས་གོང་མའི་",
            "ཡོན་ཏན་ཅི་ལྟ་བུ་ཡིན་པ་དང༌། ",
            "དེ་ཐོབ་པར་བྱེད་པའི་ཆོས་གང་ཡིན་པ་",
            "དག་ཀྱང་ཡིད་ལ་བྱེད་པ་ནི་ཇི་ལྟར་",
            "རྣམ་པར་བཞག་པ་བཞིན་ཡིད་ལ་བྱེད་པ་ཞེས་བྱ་སྟེ",
            "དཔེར་ན་ས་དང་པོ་གྲུབ་པར་བྱ་བ་ལ་",
            "ས་དང་པོའི་ཡོན་ཏན་དང་དེས་",
            "བསྒོམ་པར་བྱ་བ་དག་ཀྱང་ཡིད་ལ་བྱེད་པ། ",
            "ས་དེ་ལ་ཡོད་པའི་ས་གཉིས་པ་འཐོབ་པར་",
            "བྱ་བའི་རྒྱུའི་ཆོས་རྣམས་ཀྱང་ཡིད་ལ་",
            "བྱེད་པ་ནི་རྣམ་བཞག་ཡིད་ལ་བྱེད་པའོ།།",
            "ས་དང་པོའི་ཡོན་ཏན་ཡིད་བྱེད་ཀྱང་མདོ་ལས། ",
            "ཀྱེ་རྒྱལ་བའི་སྲས་དག ",
            "དེ་ལ་སེམས་ཅན་དགེ་བའི་རྩ་བ་",
            "ཤིན་ཏུ་བསགས་པ་སྤྱད་པ། ",
            "ཚོགས་ཤིན་ཏུ་བསགས་པ་ལ་",
            "སོགས་པ་ཞེས་གསུངས་པ་བཞིན་ནོ།།",
            "ས་དང་པོ་བ་དེ་ས་གཉིས་པ་འཐོབ་པར་",
            "བྱ་བའི་རྒྱུ་ཡིད་ལ་བྱེད་པ་ནི། ",
            "ཀྱེ་རྒྱལ་བའི་སྲས་དག ",
            "དེ་ལྟར་བྱང་ཆུབ་སེམས་དཔའ་",
            "ས་དང་པོ་ལ་ཤིན་ཏུ་སྦྱང་བར་བྱས་པ་",
            "དེ་ས་གཉིས་པ་ལ་མངོན་པར་མོས་པ་ཡིན་ཏེ་",
            "དེའི་སེམས་ཀྱི་བསམ་པ་བཅུ་འབྱུང་ངོ༌།།",
            ""
        ],
        [
            "བཅུ་གང་ཞེ་ན་འདི་ལྟ་།",
            "དྲང་པོའི་བསམ་པ་དང༌། ",
            "འཇམ་པའི་བསམ་པ་དང༌། ",
            "ལས་སུ་རུང་བའི་བསམ་པ་དང་",
            "ཞེས་བྱ་བ་ལ་སོགས་པ་གསུངས་པ་བཞིན་ནོ།།",
            "ཡང་ན་ས་རེ་རེའི་དོན་རྟོགས་པར་བྱ་བའི་ཕྱིར་",
            "མིང་ཚིག་ཡི་གེ་ཚོགས་རྣམས་ཀྱིས་",
            "ཇི་ལྟར་བཤད་པ་སེམས་ཤིང་",
            "ཡིད་ལ་བྱེད་པ་ནི་",
            "ཇི་ལྟར་རྣམ་བཞག་ཡིད་ལ་བྱེད་པའོ།།",
            "དེ་ལྟར་ས་ཇི་ལྟར་རྣམ་པར་གཞག་པ་",
            "ཡིད་ལ་བྱེད་པས་ས་གྲུབ་པར་བྱེད་པ་དེའི་ཚེ་།",
            "ས་དང་དེའི་རྣམ་གཞག་ཐམས་ཅད་རང་གི་སེམས་ཉིད་དེ་དང་",
            "དེར་སྣང་བ་ཙམ་ལས་གཞན་པའི་དོན་དུ་གྲུབ་པ་མེད་པའི་ཕྱིར། ",
            "ས་དེ་དག་ཀྱང་རང་གི་རྣམ་པར་བརྟག་པའི་",
            "རྟོག་པར་ཤེས་པའི་ཕྱིར་གཟུང་བ་མེད་པ་དང༌། ",
            "གཟུང་བ་མེད་ན་",
            "འཛིན་པ་དེ་ཉིད་ལ་ཡང་",
            "དེ་ལྟར་གྲུབ་པ་མེད་པར་ཤེས་ནས་",
            ""
        ],
        [
            "འཛིན་པར་རྣམ་པར་མི་རྟོག་པའི་ཕྱིར་གཟུང་",
            "འཛིན་མེད་པར་རྣམ་པར་ཤེས་པར་བྱའོ།།",
            "དེ་ལྟར་ས་སོ་སོའི་ཡིད་དང་དེའང་",
            "རང་སེམས་ཙམ་དང་གཟུང་འཛིན་མེད་པར་",
            "ཤེས་པས་ས་དང་པོ་འགྲུབ་པ་སོགས་",
            "གཞན་ཀུན་ལ་ཡང་དེ་ལྟར་བསྒོམ་པས་",
            "སོ་སོའི་ས་གྲུབ་པ་ཤེས་པར་བྱའོ།།",
            "དེ་ལྟར་ས་བསྒོམ་པ་དང་གྲུབ་པ་",
            "ཕལ་བས་བསམ་གྱིས་མི་ཁྱབ་།",
            "ས་རྣམས་ནི་འཕགས་པས་དེ་དང་",
            "དེ་ཐོབ་པ་རྣམས་ཀྱི་སོ་སོ་རང་གིས་",
            "རིག་པར་བྱ་བ་ཡིན་པའི་ཕྱིར་དང༌། ",
            "ས་དེ་དག་གི་རྣམ་པར་གཞག་པ་ཡང་",
            "སངས་རྒྱས་རྣམས་ཀྱི་སྤྱོད་ཡུལ་གྱི་",
            "ཆོས་ཡིན་པ་དེའི་ཕྱིར། ",
            "ས་རྣམས་ཀུན་ལ་དེ་དང་དེ་བསྒོམ་པ་དང༌། ",
            "སྒོམ་པ་མཐར་ཕྱིན་ཏེ་ས་གྲུབ་པ་ཡང་ནི་",
            "སོ་སྐྱེ་དང་ཉན་རང་རྣམས་ཀྱི་ས་བསམ་གྱིས་",
            "མི་ཁྱབ་པ་ཉིད་དུ་ཤེས་པར་བྱ་སྟེ་ཕལ་པོ་ཆེ་ལ",
            ""
        ],
        [
            "ས། ",
            "ཇི་ལྟར་བར་སྣང་གནས་ཀྱི་བྱ་ཡི་རྗེས། །",
            " ཤིན་ཏུ་ལྟ་དཀའ་སྨྲ་བ་མི་ནུས་པ། །",
            " དེ་བཞིན་བདེ་གཤེགས་སྲས་ཀྱི་ས་རྣམས་ཀྱང༌། །",
            " ཡིད་དང་སེམས་ཀྱི་ཡུལ་གྱིས་ཤེས་མི་ནུས།། ",
            "ཞེས་གསུངས་པ་བཞིན་ནོ།། ",
            "དྲུག་པ་མ་ཐོབ་པའི་རྟགས་།",
            "རྟགས་དངོས་དང༌། ",
            "རྟགས་ཅན་སའི་ཡོན་ཏན་བཤད་པ་གཉིས་ལས། ",
            "དང་པོ་རྟགས་དངོས་ནི། ",
            "སྣང་དང་བཅས་དང་མོས་པ་དང༌། །",
            " མ་ཞུམ་པ་དང་མི་དམན་ཉིད། །",
            " གཞན་དྲིང་མི་འཇོག་བདག་ཉིད་དང༌། །",
            " ཐམས་ཅད་རབ་ཏུ་རྟོགས་པ་དང༌། །",
            " ཀུན་ལ་སེམས་ནི་མཉམ་པ་དང༌། །",
            " བཀྲི་དང་རྗེས་སུ་ཆགས་མེད་དང༌། །",
            " ཐབས་ཤེས་འཁོར་དུ་སྐྱེ་བ་ནི། །",
            " ཀུན་ལ་རྟགས་སུ་འདོད་པ་ཡིན།། ",
            "འདུན་པ་མེད་པ་མ་ཡིན་ཆགས་དང་",
            "འཁུ་བའི་སྙིང་མེད་ཁྲོ་མེད་ལེ་ལོ་མེད།། ",
            "བྱམས་དང་སྙིང་རྗེ་མིན་པའི་",
            "བསམ་མེད་བློ་གྲོས་ངན་རྟོག་རྣམ་རྟོག་འཕྲོག་པ་མེད།།",
            ""
        ],
        [
            "བློ་གྲོས་རྣམ་པར་གཡེང་མིན་བདེ་བས་",
            "མི་འཕྲོག་སྡུག་བསྔལ་དག་གིས་གནོད་པ་མེད།། ",
            "དགེ་བའི་བཤེས་ལ་ཉེ་བར་བསྟེན་ཅིང་",
            "ཐོས་པ་ལྷུར་ལེན་སྟོན་པ་མཆོད་ལ་བརྩོན།། ",
            "ཐབས་མཆོག་ཤེས་པ་གང་ཞིག་བསོད་ནམས་ཡང་",
            "དག་བསྡུས་པ་ཤིན་ཏུ་རྒྱ་ཆེན་ཀུན། །",
            " གཞན་དང་ཐུན་མོང་བྱས་ནས་ཉིན་གཅིག་བཞིན་དུ་",
            "རྫོགས་པའི་བྱང་ཆུབ་ཡོངས་བསྔོ་ཞིང༌།། ",
            "བཟང་པོའི་གནས་སུ་སྐྱེས་པས་རྟག་ཏུ་",
            "དགེ་བྱེད་མངོན་ཤེས་ཡོན་ཏན་རྣམས་ཀྱིས་རྩེན། །",
            " སངས་རྒྱས་སྲས་དེ་ཀུན་གྱི་བླ་ན་",
            "འདུག་པ་ཡོན་ཏན་གཏེར་དུ་ཤེས་པར་བྱ།། ",
            "ཞེས་པས་བསྟན་།",
            ""
        ],
        [
            "ཆུ་སྐྱར་ལས་ཆུ་དང་དུ་བ་ལས་མེར་ཤེས་པ་ལྟར། ",
            "རྟགས་སམ་མཚན་མ་གང་གིས་",
            "ས་ཐོབ་པར་ཤེས་པ་བཤད་པ་སྟེ་",
            "གོང་དུ་རྟགས་ལྔ་ནི་ས་ཐོབ་པ་དང་",
            "མ་ཐོབ་པའི་བྱང་ཆུབ་སེམས་དཔའ་སྤྱིའི་རྟགས་ཡིན་ལ",
            "འདིར་ནི་ས་ཐོབ་པ་རྣམས་ཀྱི་",
            "རྟགས་བཅུ་བཤད་པ་ཡིན་ནོ།།",
            "ས་གང་དང་གང་ཐོབ་པ་དེའི་སྤང་བྱ་དང་",
            "བླང་བྱ་དང་བསྒོམ་པའི་ཆོས་རྣམས་སེམས་ལ་",
            "མངོན་སུམ་དུ་གསལ་བར་སྣང་བ་དང་བཅས་པ་དང༌། ",
            "ས་གོང་མ་དག་འཐོབ་པར་བྱ་བ་ལ་མོས་ཤིང་",
            "འདོད་པ་ནི་མཚན་མའམ་རྟགས་དང་པོ་དང༌། ",
            "བདེན་པ་མཐོང་བས་ན་ཟབ་ཅིང་",
            "རྒྱ་ཆེ་བའི་ཆོས་རྣམས་ལ་མི་སྐྲག་ཅིང་",
            "མ་ཞུམ་པ་ནི་གཉིས་པ་དང༌། ",
            "ཚ་གྲང་ངལ་དུབ་སོགས་དང་མགོ་དང་",
            "ཡན་ལག་གཏོང་བ་སོགས་ཀྱི་དཀའ་སྤྱད་དང་",
            "སྡུག་བསྔལ་གྱི་རྣམ་པ་གང་ལའང་",
            "སེམས་མི་དམན་པ་ཉིད་ཀྱིས་སྐྱོ་བ་མེད་པ་ཡོངས་སུ་",
            "ལྡོག་པ་མེད་པ་ནི་གསུམ་པ་དང༌། ",
            "ཚོགས་གཉིས་ཀྱི་སྟོབས་ལས་རང་གིས་",
            "ཆོས་ཉིད་རྟོགས་ཟིན་ཀྱང་",
            "ས་སོ་སོ་གང་དང་གང་གྲུབ་པ་དེ་ལ་གཞན་གྱིས་",
            "བསྟེན་མི་དགོས་པས་དེའི་རྣམ་བཞག་འཆད་པ་དང་",
            "དོན་བསྒོམ་པ་ལ་གཞན་གྱི་དྲིང་ལ་",
            "མི་འཇོག་པའི་བདག་ཉིད་ནི་བཞི་པ་དང༌། ",
            "ས་དང་པོ་ཐོབ་པའི་དུས་ན་ཡང་ས་ལྷག་མ་ཐམས་ཅད་འགྲུབ་པའི་",
            "རྣམ་གཞག་ཐམས་ཅད་རབ་ཏུ་རྟོགས་པ་ལ་མཁས་པ་འཐོབ་སྟེ",
            "མཉམ་བཞག་ཏུ་རྣམ་པར་མི་རྟོག་པའི་ཡེ་ཤེས་ལ་གནས་པའི་",
            "སྟོབས་ཀྱིས་རྗེས་ཐོབ་ཏུ་དག་པ་འཇིག་རྟེན་པའི་",
            "ཡེ་ཤེས་ཀྱིས་ས་ལྷག་མ་རྣམས་འགྲུབ་པར་འགྱུར་བའི་",
            "ཐབས་ཤེས་པ་ཡིན་པ་ནས་རང་རང་གི་གོང་མ་དག་འགྲུབ་པར་བྱེད་པའི་",
            "ཐབས་ས་དང་པོ་བས་གཉིས་པར་འཇུག་པའི་",
            "ཐབས་དྲང་བ་དང་འཇམ་པ་སོགས་བཅུ་དང༌། ",
            "གཉིས་པ་ས་གསུམ་པར་འཇུག་པའི་ཐབས། ",
            "དག་པའི་བསམ་པ་དང་མི་གཡོ་བའི་",
            "བསམ་པ་སོགས་བཅུ་གསུངས་པ་སོགས་",
            "དེ་བཞིན་ས་ཀུན་ལ་ས་གོང་མ་འགྲུབ་པའི་",
            "ཐབས་རྣམ་པར་བཞག་པ་ལ་ཤིན་ཏུ་མཁས་པ་ནི་ལྔ་པ་དང༌། ",
            "སེམས་ཅན་མཐའ་ཡས་ཀུན་ལ་",
            "བདག་དང་ཐ་དད་དུ་བྱ་བ་མེད་པའི་",
            "སེམས་ནི་མཉམ་པ་འཐོབ་པ་ནི་དྲུག་པ་དང༌། ",
            "བཀྲི་བ་མེད་པ་ནི་སར་ཞུགས་པ་རྣམས་",
            "བསོད་ནམས་ཀྱི་ཚོགས་ཕུན་སུམ་ཚོགས་པ་དང་ལྡན་པ་དང༌། ",
            "ཡེ་ཤེས་ཀྱི་ཚོགས་ཆོས་ཐམས་ཅད་སྟོང་པ་ཉིད་དུ་རྟོགས་པའི་",
            "གང་ལ་ཡང་ཆགས་པ་དང་སྡང་བ་མེད་པས་",
            "བསྔགས་པ་དང་བདེ་བས་མི་དགྱེས་ཤིང༌། ",
            "མི་བསྔགས་པ་དང་སྡུག་བསྔལ་གྱིས་སེམས་ཞུམ་པའམ་",
            "སྲོག་ཤི་བ་མེད་པས་རྐྱེན་གང་གི་དབང་དུ་མི་འགྱུར་བ་ནི་",
            "དྲང་པའམ་བཀྲི་བར་བྱར་མེད་པ་ནི་",
            "མཚན་མ་བདུན་པ་དང༌། ",
            "ས་ལ་ཞུགས་པ་རྣམས་འཇིག་རྟེན་ལས་འདས་པ་",
            "སངས་རྒྱས་དང་བྱང་ཆུབ་སེམས་དཔའི་འབྱོར་བ་ཕུན་ཚོགས་དང་ལྡན་པས། ",
            "ཚངས་པ་དང་བརྒྱ་བྱིན་འཁོར་ལོས་སྒྱུར་བ་སོགས་ཀྱི་",
            "ལོངས་སྤྱོད་ལ་ཡང་མི་གཙང་བ་ལྟར་མཐོང་ནས་",
            "རྗེས་སུ་ཆགས་པ་མེད་པས་དེ་དག་སྤངས་ནས་",
            "གཞན་ལ་གཏོང་བ་དང་རབ་ཏུ་བྱུང་བར་",
            "བྱེད་པ་ནི་བརྒྱད་པ་དང༌། ",
            "བྱང་ཆུབ་བླ་ན་མེད་པ་འགྲུབ་པའི་",
            "ཐབས་འཁོར་གསུམ་དུ་རྣམ་པར་མི་རྟོག་པའི་",
            "ཡེ་ཤེས་མངོན་དུ་ཤེས་པ་ནི་དགུ་པ་དང༌། ",
            "སེམས་ཅན་གྱི་དོན་དུ་སྨོན་ལམ་གྱི་དབང་གིས་",
            "སངས་རྒྱས་མི་བཞུགས་པའི་འཇིག་རྟེན་གྱི་ཁམས་སུ་",
            "སྐྱེ་བ་མ་གཏོགས་པར་",
            "ཚེ་རབས་ཀུན་ཏུ་སངས་རྒྱས་ཀྱི་",
            "འཁོར་གྱི་དཀྱིལ་འཁོར་དུ་སྐྱེ་བ་ནི་མཚན་མ་བཅུ་པ་།",
            ""
        ],
        [
            "དེ་ལྟར་རྟགས་བཅུ་པོ་འདི་ནི་ས་བཅུ་པོ་",
            "ཀུན་ལ་གནས་པའི་བྱང་ཆུབ་སེམས་དཔའ་",
            "སྤྱིའི་རྟགས་སུ་འདོད་པ་ཡིན་ནོ།།",
            "རྟགས་བཅུ་པོ་དེར་མ་ཟད་ས་རེ་རེ་ལ་ཡང་",
            "ཕར་ཕྱིན་བཅུ་ཐོབ་པའི་མཚན་མ་བཅུ་དྲུག་འབྱུང་བ་ནི། ",
            "ས་ཀུན་ཏུ་ཡང་ཕ་རོལ་ཏུ་་ཕྱིན་པ་བཅུ་",
            "བསྒྲུབ་པ་ལ་འདུན་པ་མེད་པ་མ་ཡིན་ཏེ",
            "བདུན་པ་མཆོག་ཏུ་ཡོད་པ་ནི་སྤྱིར་བསྟན་པའོ།།",
            "བྱེ་བྲག་ཏུ་ས་དང་པོར་སྦྱིན་པའི་",
            "ཕར་ཕྱིན་ཡོངས་སུ་དག་པ་ཐོབ་པས་",
            "ལུས་ལོངས་སྤྱོད་ལ་ཆགས་པ་མེད་པ་དང༌། ",
            "ས་གཉིས་པར་ཚུལ་ཁྲིམས་རྣམ་པར་དག་པས་",
            "མི་དགེ་བཅུ་རྨི་ལམ་དུའང་མི་སྤྱོད་པས་",
            "གཞན་ལ་གནོད་པར་འཁུ་བའི་སྙིང་ངམ་སེམས་མེད་པ་དང༌། ",
            "ས་གསུམ་པར་བཟོད་པའི་ཕར་ཕྱིན་ཡོངས་སུ་",
            "དག་པས་ཁྲོ་བ་གཏན་ནས་མེད་པ་དང༌། ",
            "ས་བཞི་པར་བརྩོན་འགྲུས་ཀྱི་ཕར་ཕྱིན་",
            "ཡོངས་སུ་དག་པས་ལེ་ལོ་མེད་པ་དང༌། ",
            "ས་ལྔ་པར་བསམ་གཏན་གྱི་ཕར་ཕྱིན་",
            "ཡོངས་སུ་དག་པའི་ཚད་མེད་བཞི་ལྷག་པར་",
            "ལྡན་པས་བྱམས་དང་སྙིང་རྗེ་མིན་པའི་བསམ་པ་མེད་པ་དང༌། ",
            "ས་དྲུག་པར་ཤེས་རབ་ཀྱི་ཕར་ཕྱིན་ཡོངས་སུ་",
            "དག་པས་བློ་གྲོས་ངན་པ་གཙང་བདེ་རྟག་བདག་ཏུ་",
            "རྟོག་པ་ལྟ་བུའི་ངན་པ་རྟོག་པའམ་ཕྱིན་ཅི་ལོག་གི་",
            "རྟོག་པ་དང་དངོས་ཞེན་གྱི་རྣམ་རྟོག་གྱིས་",
            "ཡོངས་སུ་འཕྲོག་པ་མེད་པའོ།།",
            "དེ་ལྟར་ས་དྲུག་དང་ཕར་ཕྱིན་དྲུག་སྦྱར་ཏེ་མཚན་མ་དྲུག་།",
            "ས་བཅུ་པོ་རྣམས་སུ་སྦྱིན་པ་ནས་",
            "ཡེ་ཤེས་ཀྱི་ཕར་ཕྱིན་གྱི་བར་དེ་དག་ཤས་ཆེ་བས་",
            "ལྷག་པར་བརྗོད་ཀྱི་ས་ཐམས་ཅད་དུ་",
            "ཕར་ཕྱིན་བཅུ་ཆར་བསྒྲུབ་པ་ཡོད་དོ།།",
            ""
        ],
        [
            "འདི་མན་ཆད་ཀྱི་དྲུག་ཇི་ལྟར་བགྲང་བའི་",
            "གསལ་ཁ་འགྲེལ་ཆེན་དུ་ཆེར་མི་སྣང་བས་",
            "འགྲེལ་བ་གཞན་ལས་བརྩི་ཚུལ་མི་འདྲ་བ་འགའ་སྣང་ཡང༌། ",
            "ས་བདུན་པར་ཐབས་མཁས་པའི་ཕར་ཕྱིན་ཡོངས་སུ་",
            "དག་པ་ཐོབ་པས་ཉན་རང་གི་ཡིད་ཀྱིས་",
            "རྣམ་པར་གཡེང་བ་མེད་པ་དང༌། ",
            "ས་བརྒྱད་པར་སྟོབས་ཀྱི་",
            "ཕར་ཕྱིན་ཡོངས་སུ་དག་པ་ཐོབ་པས། ",
            "བདེ་བ་ལ་ཆགས་པས་མི་འཕྲོག་པ་དང་",
            "སྡུག་བསྔལ་དག་གིས་གནོད་པ་མེད་དེ་",
            "མཉམ་པ་ཉིད་མི་རྟོག་པའི་ཡེ་ཤེས་ལྷུན་གྱིས་གྲུབ་པ་ལས་",
            "མ་གཡོས་བཞིན་དུ་ཚངས་པ་དང་བརྒྱ་སྦྱིན་འཁོར་ལོས་སྒྱུར་བ་",
            "སོགས་སུ་སྟོན་པ་དང་ལུས་ཞིང་གི་",
            "རྡུལ་སྙེད་སྐད་ཅིག་ལ་བཏང་ཡང་རྣམ་རྟོག་མེད་པའོ།།",
            "ས་དགུ་པར་སྨོན་ལམ་གྱི་ཕར་ཕྱིན་གྱིས་",
            "སངས་རྒྱས་བྱང་སེམས་དགེ་བའི་བཤེས་གཉེན་ཉེ་བར་བསྟེན་ཅིང་",
            "ཆོས་ཀྱི་སྒོ་ཐམས་ཅད་ཐོས་པ་ལྷུར་ལེན་ཅིང་ཕྱོགས་བཅུའི་",
            "ཞིང་ཐ་དག་གི་སྟོན་པ་སངས་རྒྱས་རྣམས་ལ་མེ་ཏོག་དང་སྤོས་ལ་སོགས་པ་",
            "མཆོད་པའི་རྣམ་གྲངས་ཚད་མེད་པས་",
            "མཆོད་པ་བྱེད་པ་ལ་བརྩོན་པ་དང༌། ",
            "ས་བདུན་པར་འཚང་རྒྱ་བར་བྱེད་པའི་",
            "ཐབས་མཆོག་ཤེས་པ་གང་ཞིག་དུས་གསུམ་དུ་",
            "རང་གཞན་གྱིས་བསགས་པའི་བསོད་ནམས་ཐམས་ཅད་གཅིག་ཏུ་",
            "ཡང་དག་བསྡུས་པ་ཤིན་ཏུ་རྒྱ་ཆེན་པོ་",
            "ཀུན་གཞན་སེམས་ཅན་ཐམས་ཅད་དང་ཐུན་མོང་དུ་བྱས་ནས་",
            "ཉིན་གཅིག་བཞིན་དུ་ཡང་",
            "བླ་མེད་རྫོགས་པའི་བྱང་ཆུབ་ཀྱི་ཕྱིར་ཡོངས་སུ་བསྔོ་ཞིང༌",
            "སྨོན་ལམ་གྱི་དབང་གིས་བཟང་པོའི་གནས་སུ་སྐྱེས་པ་དང༌། ",
            "སྟོབས་ཀྱི་ཕར་ཕྱིན་གྱིས་མི་མཐུན་ཕྱོགས་ཟིལ་གྱིས་མནན་ནས་",
            "རྟག་ཏུ་དགེ་བ་འབའ་ཞིག་བྱེད་པ་དེ་གསུམ་གཙོ་བོར་",
            "ས་བདུན་པ་དང་དགུ་པ་བརྒྱད་པའི་",
            "ཕྱོགས་ལ་སྦྱར་རྒྱུ་ཡིན་ཡང༌། ",
            "བཟང་པོའི་གནས་སུ་སྐྱེས་པ་དང་རྟག་ཏུ་",
            "དགེ་བ་བྱེད་པ་རྟེན་གཅིག་ལ་བསྡུས་ཏེ་",
            ""
        ],
        [
            "གཅིག་ཏུ་བརྩིས་པ་དང༌། ",
            "ས་བཅུ་པར་ཡེ་ཤེས་ཀྱི་ཕ་རོལ་ཏུ་ཕྱིན་པ་ཡོངས་སུ་",
            "དག་པས་མངོན་པར་ཤེས་པའི་ཡོན་ཏན་རྣམས་ཀྱིས་རྩེན་པ་།",
            "རྡུལ་ཕྲ་མོ་གཅིག་གིས་ཀྱང་",
            "འཇིག་རྟེན་ཁམས་རབ་འབྱམས་ཁྱབ་པས་ཆེན་པོར་སྟོན་པ་དང༌། ",
            "འཇིག་རྟེན་གྱི་ཁམས་རབ་འབྱམས་དག་ཀྱང་",
            "རྡུལ་ཕྲ་མོ་གཅིག་གི་ཁོང་དུ་ཆུད་པར་བསྡུས་པས་",
            "ཆུང་ངུ་སྟོན་པ་སོགས་རྣམ་པར་རོལ་བ་སྣ་ཚོགས་པས་",
            "རྩེན་པ་སངས་རྒྱས་ཀྱི་སྲས་ས་བཅུ་པ་དེ་ནི་གཟུངས་དང་",
            "ཏིང་ངེ་འཛིན་སོགས་ཀྱི་ཡོན་ཏན་རྒྱ་ཆེ་བས་",
            "བྱང་ཆུབ་སེམས་དཔའ་གཞན་ཀུན་གྱི་བླ་ན་འདུག་པ་",
            "ཡོན་ཏན་གྱི་གཏེར་དུ་ཤེས་པར་བྱའོ།།",
            "དེ་ལྟར་ས་སོ་སོའི་ཕར་ཕྱིན་དེ་དང་",
            "དེ་དག་ཤས་ཆེ་བས་ཕར་ཕྱིན་དེ་དག་གི་",
            "ཡོན་ཏན་གྱི་རྟགས་ཀྱང་དེ་ལྟར་གཙོ་ཆེར་སྦྱངས་ཀྱང༌། ",
            "ས་བཅུ་པོ་ཐམས་ཅད་དུ་ཡང་ཕར་ཕྱིན་བཅུ་བསྒྲུབ་པ་ཡོད་པས་",
            "མཚན་མ་བཅུ་དྲུག་པོའི་ཆ་ཡོད་པ་ཤེས་པར་བྱའོ།། ",
            "གཉིས་པ་རྟགས་ཅན་སའི་ཡོན་ཏན་ནི། ",
            "ས་རྣམས་ཀུན་ལ་རྣམ་ཀུན་ཏུ། །",
            " བློ་ལྡན་རྣམས་ཀྱི་ཕན་ཡོན་ནི། །",
            " ཞི་གནས་ལྷག་མཐོང་གཉིས་ཀ་ལ།། ",
            "ལྔ་པོའི་བདག་ཉིད་དག་ཏུ་འདོད།། ",
            "ཞེས་པས་བསྟན་།",
            ""
        ],
        [
            "འཕགས་པའི་ས་བཅུ་པོ་ཀུན་ལ་",
            "རྣམ་པ་ཀུན་ཏུ་བློ་ལྡན་བྱང་སེམས་རྣམས་ཀྱི་",
            "ས་དེ་དང་དེའི་ཕན་ཡོན་ནི། ",
            "ཞི་གནས་ལ་བརྟེན་པའི་ཕྱོགས་གཉིས་དང་",
            "ལྷག་མཐོང་ལ་བརྟེན་པའི་ཕྱོགས་གཉིས་དང༌། ",
            "ཞི་ལྷག་གཉིས་ཀ་ལ་བརྟེན་པ་ཐུན་མོང་བའི་ཕྱོགས་གཅིག་།",
            "ལྔ་པོའི་བདག་ཉིད་དག་ཏུ་འདོད་དོ།།",
            "ཞི་གནས་ལ་བརྟེན་པའི་ཕྱོགས་གཉིས་ནི་",
            "ཞི་གནས་ཀྱིས་སེམས་ལས་སུ་རུང་བའི་",
            "མཐུས་ཉོན་ཤེས་ཀྱི་སྒྲིབ་པའི་བག་ཉལ་དུ་གྱུར་པའི་",
            "གནས་ངན་ལེན་གྱི་རྟེན་ཐམས་ཅད་སྐད་ཅིག་རེ་རེ་ལ་ཡང་",
            "འཇོམས་ཤིང་ཟད་པར་བྱེད་པ་ནི་ཕན་ཡོན་དང་པོའོ།།",
            "མོས་སྤྱོད་ཀྱི་ཞི་ལྷག་གིས་ཀྱང་",
            "གནས་ངན་ལེན་གྱི་མཚན་མ་ཉམས་པར་བྱེད་ཀྱི་",
            "རྩད་ནས་འཇོམས་མི་ནུས་།",
            "ས་དང་པོ་ཕན་ཆད་དུ་སྐད་ཅིག་རེ་རེ་ལ་རྩད་ནས་",
            "འཇོམས་པ་ཡིན་ནོ།།",
            "དེ་བཞིན་དུ་གཟུགས་ཅན་གཟུགས་མེད་",
            "འདུས་བྱས་འདུས་མ་བྱས་སོགས་",
            "ཆོས་ཐ་དད་ཀྱི་འདུ་ཤེས་སྣ་ཚོགས་དང་བྲལ་ཏེ་",
            ""
        ],
        [
            "སེམས་རྩེ་གཅིག་པར་མཚན་མ་མེད་པ་ལ་གནས་པའི་",
            "ཆོས་ཀྱི་དགའ་བ་རབ་ཏུ་མྱོང་བ་ནི་",
            "ཕན་ཡོན་གཉིས་པའོ།།",
            "འདི་གཉིས་ཞི་གནས་ཀྱི་ཕྱོགས་སུ་",
            "གྱུར་པའི་ཡོན་ཏན་ནོ།།",
            "ལྷག་མཐོང་གི་ཕྱོགས་སུ་གྱུར་པའི་ཡོན་ཏན་གཉིས་ནི། ",
            "ཆོས་ཐམས་ཅད་མཚན་མ་མེད་པར་",
            "རོ་གཅིག་ཀྱང་ཕྱོགས་བཅུ་དུས་གསུམ་གྱི་",
            "ཤེས་བྱའི་ཆོས་ཀྱི་སྣང་བ་ལུང་གི་ཆོས་རྣམས་ཀྱི་",
            "རྣམ་པར་གཞག་པ་ཚད་མེད་རིས་སུ་མ་ཆད་པའི་",
            "ཆོས་ཀྱི་སྣང་བ་ཐོབ་པ་དང༌། ",
            "རྣམ་པར་མ་བརྟག་པར་ཡང་རྣམ་པར་དག་པའི་",
            "སྐབས་དང་མཐུན་པའི་རྒྱུ་མཚན་རྣམས་མངོན་དུ་སྣང་བའོ།།",
            "ཞི་ལྷག་གཉིས་ཀར་གཏོགས་པ་ནི་",
            "སྤང་བ་རྣམ་པར་གྲོལ་བ་དང་རྟོགས་པ་ཆོས་ཀྱི་སྐུའི་",
            "རྒྱུ་གོང་ནས་གོང་དུ་འཛིན་པ་དང་ལྔ་།",
            "འདི་ལྔའི་ངོ་བོ་སྔར་ཡང་བཤད་ཟིན་ཏོ།།",
            "ཕན་ཡོན་ལྔ་པོ་འདི་དག་བྱང་ཆུབ་སེམས་དཔའ་རྣམས་ཀྱི་",
            "ནང་རང་གིས་ཉམས་སུ་མྱོང་བས་",
            "རིག་པར་བྱ་བ་ཡིན་པས་",
            "སའི་རྟགས་སུ་བྱས་ཀྱང་རུང་ངོ༌།།",
            ""
        ],
        [
            "བློ་བརྟན་འགྲེལ་བར་ཕན་ཡོན་གསུམ་པ་",
            "བཤད་ནས་དེ་མན་ཆད་ཀྱི་མཇུག་མ་ཚང་ངོ༌།། ",
            "བདུན་པ་སའི་ངེས་ཚིག་ནི། ",
            "བྱང་ཆུབ་ལ་ནི་ཉེ་བ་དང༌། །",
            " སེམས་ཅན་དོན་སྒྲུབ་མཐོང་བ་ལ།། ",
            "རབ་ཏུ་དགའ་བ་སྐྱེ་འགྱུར་ཏེ།། ",
            "དེ་ཕྱིར་རབ་དགའ་ཞེས་བརྗོད་དོ།། ",
            "འཆལ་ཚུལ་རྩོལ་བའི་དྲི་བྲལ་ཕྱིར། །",
            " དྲི་མ་མེད་པའི་ས་ཞེས་བྱ།། ",
            "ཆོས་ཀྱི་སྣང་བ་ཆེན་པོ་ནི། །",
            " བྱེད་པའི་ཕྱིར་ན་འོད་བྱེད་པའོ།།",
            ""
        ],
        [
            "འདི་ལྟར་བྱང་ཆུབ་ཕྱོགས་མཐུན་ཆོས། །",
            " རབ་ཏུ་སྲེག་བྱེད་འོད་ལྟ་བུ། །",
            " དེ་དང་ལྡན་ཕྱིར་ས་དེ་ནི། །",
            " གཉིས་པོ་སྲེག་པས་འོད་འཕྲོ་བ། །",
            " སེམས་ཅན་རྣམས་ཡོངས་སྨིན་བྱེད་ཅིང༌། །",
            " རང་གི་སེམས་ཀྱང་བསྲུང་བའི་ཕྱིར། །",
            " བློ་ལྡན་རྣམས་ཀྱིས་སྦྱང་དཀའ་བ། ། ",
            "དེ་ཕྱིར་སྦྱང་དཀའ་ཞེས་བྱའོ།། ",
            "ཤེས་རབ་ཕ་རོལ་ཕྱིན་བརྟེན་ནས།། ",
            "འཁོར་བ་དང་ནི་མྱ་ངན་འདས།། ",
            "གཉིས་འདིར་མངོན་དུ་གྱུར་པའི་ཕྱིར། །",
            " མངོན་དུ་གྱུར་པའི་ས་ཞེས་བཤད།། ",
            "བགྲོད་གཅིག་ལམ་དང་འབྲེལ་བའི་ཕྱིར། །",
            " རིང་དུ་སོང་བའི་སར་འདོད་དོ།། ",
            "འདུ་ཤེས་གཉིས་ཀྱིས་མི་གཡོའི་ཕྱིར། །",
            " མི་གཡོ་བ་ཞེས་ངེས་པར་བརྗོད།།",
            ""
        ],
        [
            "སོ་སོ་ཡང་དག་རིག་བློ་བཟང༌། །",
            " ས་དེ་ལེགས་པའི་བློ་གྲོས་ཡིན།། ",
            "སྤྲོས་བཞིན་གཉིས་ཀྱིས་ནམ་མཁའི་ཆོས། །",
            " ཁྱབ་པའི་ཕྱིར་ན་ཆོས་ཀྱི་སྤྲིན། ། ",
            "དགེ་བ་སྒྲུབ་པ་སྣ་ཚོགས་ལ།། ",
            "དགའ་བས་རྟག་པར་ཐམས་ཅད་དུ། །",
            " གནས་ཕྱིར་བྱང་ཆུབ་སེམས་དཔའ་ཡི། །",
            " ས་རྣམས་གནས་པ་ཡིན་པར་འདོད།། ",
            "འབྱུང་པོ་དཔག་མེད་འཇིགས་མེད་ཕྱིར། །",
            " དཔག་ཏུ་མེད་པ་དེ་དག་ལ།། ",
            "ཕྱི་ཕྱིར་གོང་དུ་འགྲོ་ལྡན་ཕྱིར། །",
            " དེ་དག་ཉིད་ནི་སར་འདོད་དོ།། ",
            "ཞེས་ཚིགས་བཅད་དགུས་བསྟན་།",
            ""
        ],
        [
            "རང་དོན་དུ་བླ་མེད་བྱང་ཆུབ་འཐོབ་པ་ལ་ནི་",
            "ཉེ་བ་སྟེ་འཐོབ་ངེས་པར་གྱུར་པ་དང༌། ",
            "གཞན་སེམས་ཅན་གྱི་དོན་སྒྲུབ་ནུས་པར་",
            "མཐོང་བ་ལ་རབ་ཏུ་དགའ་བ་སྐྱེ་བར་འགྱུར་ཏེ་",
            "དེའི་ཕྱིར་ས་དང་པོ་ལ་རབ་ཏུ་དགའ་བ་ཞེས་བརྗོད་དོ།།",
            "ས་གཉིས་པ་ལ་ནི་འཆལ་བའི་ཚུལ་ཁྲིམས་དང་",
            "ཐེག་པ་དམན་པའི་ཡིད་བྱེད་རྩོལ་བའི་",
            "དྲི་མ་དང་བྲལ་བའི་ཕྱིར་",
            "དྲི་མ་མེད་པའི་ས་ཞེས་བྱའོ།།",
            "ས་གསུམ་པ་ལ་ཏིང་ངེ་འཛིན་གྱི་སྟོབས་ཀྱིས་",
            "ཆོས་ཚད་མེད་པ་ཐོབ་ཅིང་གཞན་ལ་ཡང་",
            "ཆོས་ཀྱི་སྣང་བ་ཆེན་པོ་ནི་",
            "བྱེད་པའི་ཕྱིར་ན་འོད་བྱེད་པ་ཞེས་བྱའོ།།",
            "ས་བཞི་པ་ལ་འདི་ལྟར་བྱང་ཆུབ་ཀྱི་",
            "ཕྱོགས་དང་མཐུན་པའི་ཆོས་བསྒོམ་པའི་",
            "ཉོན་མོངས་དང་ཤེས་བྱའི་སྒྲིབ་པ་རབ་ཏུ་",
            "སྲེག་པར་བྱེད་པའི་འོད་ལྟ་བུ་དེ་དང་",
            "ལྡན་པའི་ཕྱིར་ས་དེས་ནི་སྒྲིབ་པ་གཉིས་པོ་",
            "སྲེག་པས་འོད་འཕྲོ་བ་ཅན་ཞེས་བྱའོ།།",
            "ས་ལྔ་པ་ལ་བདེན་པ་བཞི་རྟོགས་པས་",
            "སེམས་ཅན་རྣམས་ཡོངས་སུ་སྨིན་པར་བྱེད་ཅིང༌། ",
            "སེམས་ཅན་རྣམས་ཀྱིས་ལོག་སྒྲུབ་བཟོད་ཅིང་",
            "རང་གི་སེམས་ཀྱང་བསྲུང་བའི་ཕྱིར། ",
            "དེ་གཉིས་བགྱིད་དཀའ་བ་ཡིན་པས་",
            "བློ་ལྡན་རྣམས་ཀྱིས་སྦྱང་དཀའ་བ་དང་དུ་",
            "ལེན་པ་དེའི་ཕྱིར་སྦྱང་དཀའ་བ་ཞེས་བྱའོ།།",
            ""
        ],
        [
            "ས་དྲུག་པ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་",
            "རྟེན་འབྲེལ་ལུགས་འབྱུང་གིས་འཁོར་བ་དང་ནི་",
            "ལུགས་ལས་ལྡོག་པས་མྱ་ངན་ལས་འདས་པ་གཉིས་ཀྱི་",
            "རང་བཞིན་ས་འདིར་མངོན་དུ་གྱུར་ནས་",
            "འཁོར་འདས་ལ་མི་གནས་པའི་ཕྱིར་",
            "མངོན་དུ་གྱུར་པའི་ས་ཞེས་བཤད་དོ།།",
            "ས་བདུན་པ་ནི་བགྲོད་པ་གཅིག་པའི་",
            "ལམ་ས་བརྒྱད་པ་དང་འབྲེལ་བ་སྟེ་",
            "དེ་དང་ཉེ་བ་སྔ་ལོགས་དེ་མ་ཐག་པ་ཡིན་པའི་ཕྱིར། ",
            "འབད་རྩོལ་གྱི་སྒྲུབ་པའི་མཐར་ཕྱིན་པའི་ཕྱིར་",
            "རིང་དུ་སོང་བའི་སར་འདོད་དོ།།",
            "ས་བརྒྱད་པ་ལས་དྲུག་པ་ཡན་ཆད་ཀྱི་མཚན་མའི་འདུ་ཤེས་དང༌། ",
            "བདུན་པའི་མཚན་མེད་ཀྱི་",
            "འབད་རྩོལ་དང་བཅས་པའི་",
            "འདུ་ཤེས་གཉིས་ཀྱིས་མི་གཡོ་བར་",
            "མི་རྟོག་ཡེ་ཤེས་ལྷུན་གྱིས་གྲུབ་པའི་ཕྱིར་",
            "མི་གཡོ་བ་ཞེས་པར་བརྗོད་དོ།།",
            "ས་དགུ་པ་ལ་སོ་སོ་ཡང་དག་རིག་པ་བཞིའི་",
            "བློ་གྲོས་ཁྱད་པར་འཕགས་པ་བཟང་པོ་དང་ལྡན་པའི་ཕྱིར་",
            "དེས་ནི་ལེགས་པའི་བློ་གྲོས་ཞེས་བྱ་བ་ཡིན་ནོ།།",
            ""
        ],
        [
            "ས་བཅུ་པ་ལ་དཔེར་ན་སྤྲིན་ཆེན་པོ་",
            "ནམ་མཁའ་ལ་ཁྱབ་པ་བཞིན་གཟུངས་དང་",
            "ཏིང་ངེ་འཛིན་གྱི་སྒོ་ཚད་མེད་པ་སྤྲིན་ཆེན་པོ་ལྟ་བུས། ",
            "སེམས་ཀྱི་རྒྱུད་ཀྱི་ཆོས་ཀྱི་དབྱིངས་ནམ་མཁའི་",
            "ཆོས་སམ་གཏོས་ཀུན་ལ་ཁྱབ་པའི་",
            "ཕྱིར་ན་ཆོས་ཀྱི་སྤྲིན་ཞེས་བྱའོ།།",
            "ས་བཅུ་པོ་དེ་དག་ལ་བྱང་ཆུབ་སེམས་དཔའ་",
            "རྣམས་གནས་པ་ཡིན་པའི་",
            "གནས་པའི་དོན་ཇི་ལྟར་ཡིན་ཞེ་།",
            "ས་དེ་དང་དེས་བསྡུས་པའི་ཚོགས་གཉིས་ཀྱི་",
            "དགེ་བ་ཚད་མེད་པ་སྣ་ཚོགས་བསྒྲུབ་པ་ལ་",
            "སེམས་རབ་ཏུ་དགའ་བས་དུས་རྟག་པར་",
            "ཐམས་ཅད་དུ་གནས་པའི་ཕྱིར་ན་",
            "བྱང་ཆུབ་སེམས་དཔའི་ས་རྣམས་ནི་",
            "གནས་པ་ཞེས་བྱ་བ་ཡིན་པར་འདོད་དོ།།",
            "ཅིའི་ཕྱིར་ས་ཞེས་བྱ་ཞེ་།",
            "བྷཱུ་མི་ཞེས་པའི་སྒྲ་ནི་འཇིག་རྟེན་ན་འབྱུང་པོ་",
            "སེམས་ཅན་དང་རྩི་ཤིང་ནགས་ཚལ་སོགས་",
            "ས་དཔག་ཏུ་མེད་པའི་རྟེན་ཡིན་པས་དེར་བརྟེན་ནས་",
            "ལྷུང་བའི་འཇིགས་པ་མེད་པ་དང་",
            "ཡུལ་དང་སྤྱོད་ཡུལ་གཞན་དང་གཞན་དུ་",
            "བགྲོད་པའི་གཞིར་གྱུར་པ་བཞིན་དུ། ",
            "བྱང་ཆུབ་སེམས་དཔའི་ས་རྣམས་ཀྱང་",
            "འབྱུང་པོ་གདུལ་བྱའི་སྐྱེ་བོ་དཔག་ཏུ་",
            "མེད་པའི་རྟེན་གནས་སུ་གྱུར་ཏེ་",
            ""
        ],
        [
            "འཇིགས་པ་མེད་པར་བྱེད་པའི་གནས་ཡིན་པའི་ཕྱིར་དང༌། ",
            "ས་གོང་མ་གོང་མ་དག་གི་ཡོན་ཏན་དཔག་ཏུ་མེད་པའི་",
            "གནས་སྐབས་དེ་དག་ལ་ཕྱི་ཕྱིར་",
            "གོང་ནས་གོང་དུ་འགྲོ་བའམ་",
            "བགྲོད་པར་བྱ་བའི་རྟེན་དུ་གྱུར་པ་དང་ལྡན་པའི་ཕྱིར། ",
            "བྱང་ཆུབ་སེམས་དཔའི་",
            "གནས་པ་དེ་དག་ཉིད་ནི་སར་འདོད་དོ།། ",
            "བརྒྱད་པ་ས་འཐོབ་པ་རྣམ་པ་བཞི་ནི། ",
            "ས་འཐོབ་པ་ནི་མོས་པ་དང༌། །",
            " སྤྱོད་པ་དག་ལ་འཇུག་པ་དང༌། །",
            " རྟོགས་པའི་ཕྱིར་དང་ས་རྣམས་ནི། །",
            " འགྲུབ་པའི་སྒོ་ནས་རྣམ་པ་བཞི། །",
            " ལུས་ཅན་ཐེག་པ་ཆེན་པོ་དང༌། །",
            " ཐེག་པ་དམན་ལ་མོས་པ་རྣམས། །",
            " གཉིས་ཀ་འདུན་པར་བྱ་བ་དང༌། །",
            " གདུལ་བའི་ཕྱིར་ནི་བརྟན་རྣམས་ཀྱི། །",
            " སྤྱོད་པ་བཞི་པོ་མདོ་བཞིན་དུ། །",
            " རྗེས་སུ་འབྲངས་ནས་བཤད་པ་ཡིན།། ",
            "ཞེས་པས་བསྟན་།",
            "ཐེག་ཆེན་གྱི་དོན་ལ་མོས་པ་ཐོབ་པ་མོས་སྤྱོད་ཀྱི་ས་དང༌། ",
            "སྤྱོད་པ་ཐོབ་པ་མོས་སྤྱོད་ཀྱི་ས་དེ་ཉིད་དུ་",
            "ཆོས་སྤྱོད་པ་བཅུ་པོ་དག་ལ་འཇུག་པ་དང༌། ",
            "རྟོགས་པ་ཐོབ་པ་ས་དང་པོ་ནས་",
            "བདུན་པའི་བར་ཏེ་ཆོས་ཀྱི་དོན་རྟོགས་པའི་ཕྱིར་དང༌། ",
            "འགྲུབ་པ་ཐོབ་པ་ནི་དག་པའི་ས་གསུམ་།",
            "རྣམ་པར་མི་རྟོག་པའི་ཡེ་ཤེས་རྩོལ་མེད་དུ་འགྲུབ་པའི་ཕྱིར་རོ། །",
            "དེ་ལྟར་མོས་པ་དང་སྤྱོད་པ་དང་",
            "རྟོགས་པ་དང་འགྲུབ་པའི་སྒོ་ནས་",
            "ས་འཐོབ་ཚུལ་གྱི་རྣམ་གྲངས་རྣམ་པ་བཞི་ཡིན་ནོ།།",
            "བྱང་ཆུབ་ཕྱོགས་དང་མཐུན་པའི་",
            "སྤྱོད་པ་རྒྱས་པར་ཕྱེ་ན་ཚད་མེད་།",
            ""
        ],
        [
            "མདོར་བསྡུས་ན་ལུས་ཅན་ཐེག་པ་ཆེན་པོ་ལ་",
            "མོས་པ་རྣམས་ལ་ཕ་རོལ་ཏུ་ཕྱིན་པ་དྲུག་གི་སྤྱོད་པ་དང༌། ",
            "ཐེག་པ་དམན་པ་ལ་མོས་པ་ལ་",
            "གཙོ་བོར་བྱང་ཕྱོགས་སོ་བདུན་ཀྱི་སྤྱོད་པ་དང༌། ",
            "དེ་གཉིས་ཀ་མཐུའི་སྒོ་ལ་འདུན་པར་",
            "བྱ་བའི་ཕྱིར་མངོན་ཤེས་ཀྱི་སྤྱོད་པ་དང༌། ",
            "གདུལ་བྱ་རྣམས་གདུལ་ཞིང་སྨིན་པར་",
            "བྱ་བའི་ཕྱིར་ནི་བསྡུ་དངོས་བཞིའི་སྤྱོད་པ་།",
            "དེ་ལྟར་བྱང་ཆུབ་སེམས་དཔའི་སྤྱོད་པ་",
            "བཞི་པོ་དེ་ནི་གཙུག་ན་རིན་ཆེན་གྱིས་ཞུས་པའི་མདོ་བཞིན་དུ། ",
            "བསྟན་བཅོས་འདིར་ཡང་མདོ་དེའི་",
            "རྗེས་སུ་འབྲངས་ནས་བཤད་པ་ཡིན་ནོ་",
            "ཞེས་ས་ལམ་གྱི་ཆོས་བྱང་ཆུབ་ཀྱི་",
            "ཕྱོགས་དང་མཐུན་པའི་ངོ་བོ་ཉིད་བསྟན་",
            "པའི་སྐབས་བསྡུས་ནསབཞི་པ་མཐར་ཐུག་གི་",
            "ཡོན་ཏན་བསྟོད་པའི་སྒོ་ནས་བསྟན་པ་ནི། ",
            "སེམས་ཅན་རྣམས་ལ་བརྩེ་བ་ཅན། །",
            " ཕྲད་དང་བྲལ་བའི་དགོངས་པ་ཅན། །",
            " མི་འབྲལ་བ་ཡི་དགོངས་པ་ཅན། ། ",
            "ཕན་བདེ་དགོངས་ཁྱོད་ལ་ཕྱག་འཚལ།། ",
            "ཐུབ་པ་སྒྲིབ་ཀུན་ངེས་པར་གྲོལ།། ",
            "འཇིག་རྟེན་ཐམས་ཅད་ཟིལ་གྱིས་གནོན།།",
            ""
        ],
        [
            "ཁྱོད་ཀྱི་མཁྱེན་པས་ཤེས་བྱ་ཁྱབ།། ",
            "ཐུགས་གྲོལ་ཁྱོད་ལ་ཕྱག་འཚལ་ལོ། །",
            " སེམས་ཅན་དག་ནི་ཐམས་ཅད་ཀྱི། །",
            " ཉོན་མོངས་མ་ལུས་ཐམས་ཅད་འཇོམས། །",
            " ཉོན་མོངས་འཇོམས་མཛད་ཉོན་མོངས་ལ།། ",
            "བརྩེ་བཅས་ཁྱོད་ལ་ཕྱག་འཚལ་ལོ། །",
            " ལྷུན་གྱིས་གྲུབ་ཅིང་ཆགས་མི་མངའ།། ",
            "ཐོགས་པ་མི་མངའ་རྟག་པར་ནི། ། ",
            "མཉམ་པར་བཞག་ཅིང་འདྲི་ཀུན་གྱི། །",
            " ལན་ལྡོན་ཁྱོད་ལ་ཕྱག་འཚལ་ལོ། ། ",
            "རྟེན་དང་བརྟེན་པ་བཤད་བྱ་དང༌། །",
            " གསུང་དང་མཁྱེན་པ་འཆད་བྱེད་ལ། ",
            "བློ་གྲོས་རྟག་ཐོགས་མི་མངའ་བ། །",
            " ལེགས་སྟོན་ཁྱོད་ལ་ཕྱག་འཚལ་ལོ། །",
            " གཤེགས་ནས་སྤྱོད་པ་མཁྱེན་མཛད་དེ།། ",
            "དེ་དག་སྐད་ཀྱིས་སེམས་ཅན་གྱི། ། ",
            "འོང་དང་འགྲོ་དང་ངེས་འབྱུང་ལ།།",
            ""
        ],
        [
            "ལེགས་འདོམས་ཁྱོད་ལ་ཕྱག་འཚལ་ལོ། །",
            " ལུས་ཅན་ཀུན་གྱིས་ཁྱོད་མཐོང་ན།། ",
            "སྐྱེས་བུ་དམ་པ་ལགས་པར་འཚལ།། ",
            "མཐོང་བ་ཙམ་གྱིས་རབ་དང་བར། །",
            " མཛད་པ་ཁྱོད་ལ་ཕྱག་འཚལ་ལོ། །",
            " ལེན་དང་གནས་དང་གཏོང་བ་དང༌། །",
            " སྤྲུལ་དང་ཡོངས་སུ་སྒྱུར་བ་དང༌། །",
            " ཏིང་ངེ་འཛིན་དང་ཡེ་ཤེས་ལ།། ",
            "མངའ་བརྙེས་ཁྱོད་ལ་ཕྱག་འཚལ་ལོ། །",
            " ཐབས་དང་སྐྱབས་དང་དག་པ་དང༌། །",
            " ཐེག་ཆེན་ངེས་པར་འབྱུང་བ་ལ།། ",
            "སེམས་ཅན་རྣམས་ལ་རབ་སླུ་བའི། །",
            " བདུད་འཇོམས་ཁྱོད་ལ་ཕྱག་འཚལ་ལོ། །",
            " རང་གཞན་དོན་དུ་ཡེ་ཤེས་དང༌། །",
            " སྤངས་དང་ངེས་འབྱུང་གེགས་མཛད་པར། །",
            " སྟོན་མཛད་མུ་སྟེགས་གཞན་དག་གིས། །",
            " མི་བརྫི་ཁྱོད་ལ་ཕྱག་འཚལ་ལོ། །",
            " བསྲུང་མེད་བསྙེལ་བ་མི་མངའ་བར། །",
            " འཁོར་གྱི་ནང་ན་བག་བརྐྱང་གསུང༌།། ",
            "ཀུན་ནས་ཉོན་མོངས་གཉིས་སྤངས་པ། །",
            " འཁོར་སྡུད་ཁྱོད་ལ་ཕྱག་འཚལ་ལོ། །",
            " ཀུན་མཁྱེན་ཁྱོད་ལ་རྒྱུ་བ་དང༌། །",
            " གནས་པ་ཀུན་ལ་རྟག་པར་ནི། །",
            " ཀུན་མཁྱེན་མིན་སྤྱོད་མི་མངའ་།",
            ""
        ],
        [
            "ཡང་དག་དོན་ལྡན་ཁྱོད་ཕྱག་འཚལ།། ",
            "སེམས་ཅན་ཀུན་གྱི་བྱ་བ་ལ།། ",
            "ཁྱོད་ནི་དུས་ལས་མི་འདའ་བས། ། ",
            "མཛད་པ་རྟག་ཏུ་དོན་མཛད་པ། །",
            " མི་བསྙེལ་ཁྱོད་ལ་ཕྱག་འཚལ་ལོ། ། ",
            "འཇིག་རྟེན་ཀུན་ལ་ཉིན་མཚན་དུ། །",
            " ལན་དྲུག་ཏུ་ནི་སོ་སོར་གཟིགས།། ",
            "ཐུགས་རྗེ་ཆེན་པོ་དང་ལྡན་པ། །",
            " ཕན་དགོངས་ཁྱོད་ལ་ཕྱག་འཚལ་ལོ། །",
            " སྤྱོད་པ་དག་ནི་རྟོགས་པ་དང༌། ། ",
            "ཡེ་ཤེས་དང་ནི་ཕྲིན་ལས་ཀྱི། །",
            " ཉན་ཐོས་རང་སངས་རྒྱས་ཀུན་གྱི། །",
            " བླ་མ་ཁྱོད་ལ་ཕྱག་འཚལ་ལོ། །",
            " སྐུ་གསུམ་དག་གི་བྱང་ཆུབ་ཆེ།། ",
            "རྣམ་པ་ཀུན་བརྙེས་ཐམས་ཅད་དུ། །",
            " སེམས་ཅན་ཀུན་གྱི་ཐེ་ཚོམ་དག །",
            " གཅོད་པ་ཁྱོད་ལ་ཕྱག་འཚལ་ལོ། །",
            " འཛིན་པ་མི་མངའ་ཉེས་མི་མངའ།། ",
            "རྙོག་པ་མི་མངའ་མི་གནས་པ། །",
            " མི་གཡོ་ཆོས་རྣམས་ཐམས་ཅད་ལ།།",
            ""
        ],
        [
            "སྤྲོས་མེད་ཁྱོད་ལ་ཕྱག་འཚལ་ལོ། ། དམ་པའི་དོན་ནི་གྲུབ་པ་སྟེ།། ",
            "ས་ཀུན་ལས་ནི་ངེས་པར་བྱུང༌།། ",
            "སེམས་ཅན་ཀུན་གྱི་མཆོག་ཏུ་གྱུར།། ",
            "སེམས་ཅན་ཐམས་ཅད་རྣམ་གྲོལ་མཛད།། ",
            "ཡོན་ཏན་མི་ཟད་མཉམ་མེད་ལྡན།། ",
            "འཇིག་རྟེན་དག་དང་དཀྱིལ་འཁོར་ནའང༌། །",
            " སྣང་ལ་ལྷ་དང་མི་རྣམས་ཀྱིས། །",
            " རྣམ་པ་ཀུན་ཏུ་མི་མཐོང་ངོ༌།།",
            ""
        ],
        [
            "ཞེས་པས་སྔར་བཤད་པའི་འབྲས་བུ་བྱང་ཆུབ་ཆེན་པོའི་",
            "ཡོན་ཏན་རྣམས་ལ་བསྔགས་པའི་",
            "ཚིགས་སུ་བཅད་པ་རྣམས་ནི་ས་བཅུ་བགྲོད་ན་",
            "འབྲས་བུའི་ཡོན་ཏན་ཐོབ་ཚུལ་ཡིན་ཏེ་",
            "ཚད་མེད་བཞི་ནས་",
            "ཕར་ཕྱིན་དྲུག་གི་ཡོན་ཏན་གྱི་བར་དང༌། ",
            "སངས་རྒྱས་ཀྱི་སའི་མཚན་ཉིད་རྣམ་པར་",
            "དབྱེ་བའི་ཚིགས་བཅད་གཉིས་ཀྱི་བར་གྱིས་བསྟན་ཏེ",
            "སངས་རྒྱས་ཀྱི་ཚད་མེད་པ་",
            "བཞིའི་ཡོན་ཏན་ལ་བསྔགས་པ་ནི། ",
            "སེམས་ཅན་རྣམས་ལ་རྣམ་པ་ཀུན་ཏུ་",
            "ཐུགས་བརྩེ་བ་ཅན་ཞེས་པས་སྤྱིར་།",
            "བྱེ་བྲག་ཏུ་བྱམས་པ་ཚད་མེད་ནི་",
            "སེམས་ཅན་བདེ་བ་དང་འཕྲད་པར་འདོད་པའི་དགོངས་པ་དང༌། ",
            "སྙིང་རྗེ་ཚད་མེད་སྡུག་བསྔལ་དང་བྲལ་བའི་དགོངས་པ་ཅན་དང༌། ",
            "དགའ་བ་ཚད་མེད་པ་བདེ་བ་མི་འབྲལ་བའི་",
            "དགོངས་པ་ཅན་ཡིན་ལ",
            "དེ་གསུམ་སེམས་ཅན་རྣམས་ལ་བདེ་བའི་དགོངས་པ་དང༌། ",
            "བཏང་སྙོམས་ཚད་མེད་ནི། ",
            "ཆགས་སྡང་གི་ཉོན་མོངས་མེད་པར་",
            "བཏང་སྙོམས་ལ་གནས་པར་",
            "བཞེད་པའི་དགོངས་པ་ཅན་ཡིན་པས། ",
            "དེ་ལྟར་སེམས་ཅན་ཐམས་ཅད་ལ་ཕན་པ་དང་",
            "བདེ་བར་དགོངས་པ་ཅན་སངས་རྒྱས་ཁྱོད་ལ་",
            "སྒོ་གསུམ་གུས་པ་ཆེན་པོས་ཕྱག་འཚལ་ལོ་ཞེས་སོ།།",
            ""
        ],
        [
            "གཟུགས་ཅན་གཟུགས་ལ་ལྟ་བའི་",
            "རྣམ་ཐར་ནས་འགོག་པའི་རྣམ་པར་",
            "ཐར་པའི་བར་རྣམ་ཐར་བརྒྱད་དང༌། ",
            "ནང་གཟུགས་སུ་འདུ་ཤེས་པས་",
            "ཕྱི་རོལ་གྱི་གཟུགས་ཆུང་ངུ་ཟིལ་གནོན་སོགས་",
            "དབྱིབས་དང་ཁ་དོག་ཟིལ་གནོན་བརྒྱད་དང༌། ",
            "ས་ཆུ་མེ་རླུང་ནམ་མཁའ་རྣམ་ཤེས་སྔོ་སེར་",
            "དཀར་དམར་བཅས་ཟད་པ་བཅུ་པོ་འདི་",
            "དག་ཏིང་ངེ་འཛིན་གྱི་སྤྲུལ་པ་",
            "འབྱོང་བར་བྱེད་བའི་ལམ་ཡིན་པས། ",
            "རྣམ་ཐར་གྱིས་།",
            "ཟིལ་གནོན་གྱིས་།",
            "ཟད་པར་གྱིས་གྲུབ་པ་ལྟ་བུ་ཡིན་།",
            "སངས་རྒྱས་ཀྱི་དེ་གསུམ་ནི་རྣམ་པར་",
            "མི་རྟོག་པའི་ཡེ་ཤེས་ཀྱི་ངོ་བོར་ལྷུན་གྱིས་",
            "གྲུབ་ཅིང་འཇིག་རྟེན་པ་དང་ཉན་རང་གི་",
            "དེ་དག་བསྒོམ་པ་ལས་",
            "ཆོས་ཁྱད་པར་དུ་འཕགས་པ་ཡིན་ཞིང༌",
            "ཐུབ་པ་སངས་རྒྱས་ཀྱི་ཐུགས་རྒྱུད་ལ་",
            "མངའ་བའི་རྣམ་ཐར་བརྒྱད་ནི་",
            "རང་རང་སོ་སོའི་མི་མཐུན་ཕྱོགས་ལས་",
            "རྣམ་པར་ཐར་པ་ཙམ་དུ་མ་ཟད་",
            "སྒྲིབ་གཉིས་བག་ཆགས་དང་བཅས་པ་",
            "ཀུན་ལས་ངེས་པར་གྲོལ་བ་དང༌། ",
            "དེ་བཞིན་དུ་ཟིལ་གནོན་བརྒྱད་ནི་",
            "དབྱིབས་ཁ་དོག་ཙམ་ཟིལ་གྱིས་གནོན་པར་མ་ཟད་འཇིག་རྟེན་ཐམས་ཅད་ཟིལ་གྱིས་གནོན་པ་དང༌། ",
            "ཟད་པར་གྱིས་ས་སོགས་ཀྱི་སྣང་བས་",
            "ཡུལ་ཉི་ཚེ་བར་ཁྱབ་པར་བྱེད་པ་ཙམ་དུ་མ་།",
            "རྒྱལ་བ་ཁྱོད་ཀྱི་མཁྱེན་པས་",
            "ཤེས་བྱ་ཐམས་ཅད་ལ་ཁྱབ་པས། ",
            "ཐུགས་སྙོམས་འཇུག་དང་ཉོན་ཤེས་ཀྱི་",
            "སྒྲིབ་པ་ལས་གྲོལ་བ་ཁྱོད་ལ་ཕྱག་འཚལ་ལོ། །",
            "ཉོན་མོངས་མེད་པ་ནི་",
            "ཉན་རང་རྣམས་ཀྱིས་རང་ལ་དམིགས་ནས་",
            ""
        ],
        [
            "སེམས་ཅན་རྣམས་ཀྱི་",
            "ཉོན་མོངས་མི་སྐྱེ་བར་རྗེས་སུ་",
            "བསྲུང་བ་ཙམ་ཡིན་ལ",
            "དེ་བཞིན་གཤེགས་པའི་ཉོན་མོངས་མེད་པས་ནི། ",
            "སེམས་ཅན་དག་ནི་ཐམས་ཅད་ཀྱི་",
            "ཉོན་མོངས་པ་མ་ལུས་འཇོམས་པར་ནུས་པ་དང༌། ",
            "ཉོན་མོངས་སྐྱེས་པའི་སེམས་ཅན་དེའི་ཆེད་དུ་གཤེགས་ཏེ་",
            "ཉོན་མོངས་པ་འཇོམས་པར་མཛད་པ་དང༌། ",
            "ཉོན་མོངས་པ་ཅན་གྱི་སེམས་ཅན་ཐམས་ཅད་ལ་",
            "བརྩེ་བ་དང་བཅས་པ་ཁྱོད་ལ་ཕྱག་འཚལ་ལོ། །",
            "སྨོན་ནས་",
            "ཤེས་པ་ནི་ཉན་ཐོས་རྣམས་ལ་གཞན་གྱིས་",
            "དྲི་བ་སོགས་ཀྱི་ཚེ་ཆེད་དུ་བསམས་ནས་",
            "ཏིང་ངེ་འཛིན་ལ་མཉམ་པར་བཞག་པའི་སྒོ་ནས་ཅི་རིགས་ཤེས་ཀྱི། ",
            "ཤེས་བྱ་ཐམས་ཅད་ཐོགས་མེད་དུ་",
            "ཤེས་པ་ཡང་མ་ཡིན་ཞིང་",
            "རྟག་ཏུ་མཉམ་པར་བཞག་པ་ཡང་མ་ཡིན་ལ",
            ""
        ],
        [
            "དྲི་བ་ཐམས་ཅད་ཀྱི་ལན་ལྡོན་པར་ནུས་པའང་མ་ཡིན་ནོ།།",
            "སངས་རྒྱས་ཀྱི་སྨོན་ནས་མཁྱེན་པ་ནི་",
            "དེ་ལས་ལྡོག་པའི་ཁྱད་པར་ལྔ་དང་ལྡན་།",
            "རྩོལ་བ་མེད་པར་ལྷུན་གྱིས་གྲུབ་ཅིང་",
            "ཉོན་མོངས་པའི་བག་ཆགས་མི་མངའ་བའམ། ",
            "སྙོམས་འཇུག་ལ་ལྟོས་མི་དགོས་པས་",
            "ཆགས་པ་མི་མངའ་བ་དང༌། ",
            "ཤེས་སྒྲིབ་སྤངས་པས་ཤེས་བྱ་གང་ལ་ཡང་",
            "ཐོགས་པ་མི་མངའ་བ་དང༌། ",
            "རྟག་ཏུ་མཉམ་པར་བཞག་པ་ལས་གཡོ་བ་མེད་ཅིང༌། ",
            "སེམས་ཅན་རྣམས་ཀྱིས་གང་དང་གང་དྲིས་པའི་",
            "དྲི་བ་ཀུན་གྱི་ལན་ལྡོན་པ་ཁྱོད་ལ་ཕྱག་འཚལ་ལོ་ཞེས་སོ།།",
            "སོ་སོ་ཡང་དག་རིག་པ་བཞི་ནི། ",
            "རྟེན་ཆོས་དང་བརྟེན་པ་དོན་གཉིས་ནི་",
            "གང་བཤད་པར་བྱ་བ་དང༌། ",
            "གསུང་སེམས་ཅན་ཐམས་ཅད་ཀྱི་",
            "སྐད་དུ་གོ་བའི་ངེས་པའི་ཚིག་དང༌། ",
            "ཤེས་བྱ་མཐའ་དག་མཁྱེན་པའི་",
            "སྤོབས་པ་མཐར་གཏུགས་པ་མེད་པ་",
            "གཉིས་ནི་འཆད་པར་བྱེད་པ་།",
            "བློ་གྲོས་རྟག་ཏུ་ཐོགས་པ་མི་མངའ་བར་འགྱུར་བའི་སྒོ་།",
            "དམ་པའི་ཆོས་ལེགས་པར་སྟོན་པ་ཁྱོད་ལ་ཕྱག་འཚལ་ལོ། །",
            "མངོན་པར་ཤེས་པ་དྲུག་ནི། ",
            "རྫུ་འཕྲུལ་གྱི་མངོན་ཤེས་ཀྱིས་",
            "གདུལ་བྱ་གང་ན་གནས་པ་དེར་གཤེགས་ནས",
            ""
        ],
        [
            "གཞན་སེམས་ཤེས་པས་",
            "དེའི་སེམས་ཀྱི་སྤྱོད་པ་བརྒྱད་ཁྲི་བཞི་སྟོང་མཁྱེན་པར་མཛད་།",
            "ལྷའི་རྣ་བའི་མངོན་ཤེས་ཀྱི་",
            "སྟོབས་ཀྱིས་སེམས་ཅན་དེ་དག་སོ་སོའི་སྐད་ཀྱིས། ",
            "སྔོན་གནས་ཤེས་པས་སེམས་ཅན་རྣམས་གང་ནས་",
            "འདིར་འོང་བ་དང༌། ",
            "ལྷའི་མིག་གི་མངོན་ཤེས་ཀྱིས་མ་འོངས་པ་ན་སྐྱེ་བའི་",
            "གནས་གང་དུ་འགྲོ་བ་དང༌། ",
            "ཟག་ཟད་ཀྱི་མངོན་ཤེས་ཀྱིས་འཁོར་བ་ལས་ངེས་པར་",
            "འབྱུང་བའི་ཚུལ་ལ་ལེགས་པར་གོམས་པ་ཁྱོད་ལ་ཕྱག་འཚལ་ལོ། །",
            "མཚན་བཟང་པོ་སུམ་ཅུ་རྩ་གཉིས་དང་",
            "དཔེ་བྱད་བཟང་པོ་བརྒྱད་ཅུ་དང་ལྡན་པ་ནི། ",
            "ལུས་ཅན་ཀུན་གྱིས་ཁྱོད་ཀྱི་སྐུ་མཐོང་བ་དང༌། ",
            "འདི་ནི་སྐྱེས་བུ་ཆེན་པོ་ཞིག་ཡིན་ནོ་",
            "ཞེས་སྐྱེས་བུ་དམ་པ་ཡིན་པ་ལེགས་པར་འཚལ་བའམ་",
            "ཤེས་པར་འགྱུར་ཞིང༌",
            "མཐོང་བ་ཙམ་གྱིས་ཡིད་རབ་ཏུ་",
            "དང་བར་མཛད་པ་ཁྱོད་ལ་ཕྱག་འཚལ་ལོ། །",
            "ཡོངས་སུ་དག་པ་བཞི་ནི། ",
            "རྟེན་ནམ་གནས་ས་མ་ལུས་ཡོངས་སུ་དག་པས་",
            "རྟེན་གསར་དུ་ལེན་པ་དང༌། ",
            "རྟེན་དེས་ཇི་སྲིད་དུ་གནས་པ་དང་ཚེའི་",
            "འདུ་བྱེད་གཏོང་བ་ལ་བཞེད་པ་བཞིན་དུ་དབང་འབྱོར་བ་དང་",
            "དམིགས་པ་དག་པས་སྔོན་མེད་གསར་དུ་སྤྲུལ་བ་དང༌། ",
            "སྔར་ཡོད་པ་རྣམ་པ་གཞན་དུ་ཡོངས་སུ་སྦྱོར་བ་ལ་མངའ་བརྙེས་པ་དང༌། ",
            "སེམས་ཡོངས་སུ་དག་པས་ཏིང་ངེ་འཛིན་ལ་མངའ་མཉེས་པ་དང༌། ",
            "ཤེས་རབ་ཡོངས་སུ་དག་པས་ཡེ་ཤེས་བསམ་གྱིས་",
            "མི་ཁྱབ་པ་ལ་མངའ་བརྙེས་པ་ཁྱོད་ལ་ཕྱག་འཚལ་ལོ། །",
            "སྟོབས་བཅུ་ནི། ",
            "གནས་དང་གནས་མ་ཡིན་པ་མཁྱེན་པའི་",
            "སྟོབས་ཀྱིས་རྒྱུ་དང་རྒྱུ་མིན་ཤེས་པས་བདེ་འགྲོ་དང་",
            "ངན་འགྲོར་སྐྱེ་བའི་རྒྱུའམ་ཐབས་ལ་བསླུ་བའི་བདུད་འཇོམས་།",
            "བདེ་འགྲོའི་རྒྱུ་མིན་པ་འཚེ་བ་ཅན་གྱི་མཆོད་སྦྱིན་ལ་སོགས་པ་",
            "བདེ་འགྲོ་འཐོབ་པའི་ཐབས་ལ་བསླུ་བ་དེ་ལྟ་བུ་འཇོམས་པ་དང༌། ",
            "ལས་ཀྱི་རྣམ་སྨིན་མཁྱེན་པའི་སྟོབས་ཀྱིས་ལས་ཀྱི་",
            "དབང་མ་གཏོགས་པར་དབང་ཕྱུག་སོགས་ཀྱིས་",
            "རང་དབང་དུ་སྐྱབས་བྱེད་མི་ནུས་པར་བསྟན་པས་",
            "སྐྱབས་ལ་བསླུ་བའི་བདུད་འཇོམས་པ་དང༌། ",
            "ཀུན་ཉོན་དང་རྣམ་བྱང་གི་བསམ་གཏན་ཐམས་ཅད་མཁྱེན་པའི་",
            "སྟོབས་ཀྱིས་བསམ་གཟུགས་ཐོབ་པ་ཙམ་གྱིས་",
            "འཁོར་བ་ལས་ཐར་ཞིང་",
            "དག་པར་ལྟ་བའི་དག་པ་ལ་བསླུ་བའི་བདུད་འཇོམས་པ་དང༌། ",
            "སྟོབས་ལྷག་མ་བདུན་གྱིས། ",
            "ཐེག་པ་ཆེན་པོའི་སྒོ་ནས་ངེས་པར་འབྱུང་བ་།",
            "སེམས་ཅན་རྣམས་ལ་རབ་ཏུ་བསླུ་བའི་བདུད་འཇོམས་།",
            ""
        ],
        [
            "ཁམས་ཐམས་ཅད་མཁྱེན་པའི་སྟོབས་ཀྱིས་རིགས། ",
            "མོས་པ་སྣ་ཚོགས་མཁྱེན་པའི་སྟོབས་ཀྱིས་དད་པ། ",
            "དབང་པོ་སྣ་ཚོགས་པ་མཁྱེན་པའི་སྟོབས་ཀྱིས་",
            "གདུལ་བྱའི་དད་སོགས་ཀྱི་དབྱེ་བ་ལས་",
            "སྣོད་ཀྱི་ཁྱད་པར་མཁྱེན་ནས",
            "སྔོན་གནས་མཁྱེན་པའི་སྟོབས་དང་",
            "འཆི་འཕོ་བ་མཁྱེན་པའི་སྟོབས་གཉིས་ཀྱིས་ལམ་གྱི་རྟེན་དང༌། ",
            "ཐམས་ཅད་དུ་འགྲོ་བའི་ལམ་མཁྱེན་པའི་",
            "སྟོབས་ཀྱིས་ལམ་གྱི་ངོ་བོ་དང༌། ",
            "ཟག་ཟད་མཁྱེན་པའི་སྟོབས་ཀྱིས་",
            "ངེས་པར་འབྱུང་བའི་འབྲས་བུ་མཁྱེན་ནས་",
            "གདུལ་བྱ་རྣམས་ལ་དེ་ལྟར་བསྟན་པས་",
            "ཐེག་པ་ཆེན་པོའི་ལམ་གྱིས་ངེས་པར་འབྱུང་བ་ལས་",
            "གཞན་དུ་བསླུ་བར་བྱེད་པའི་བདུད་འཇོམས་པ་།",
            "དེ་ལྟ་བུའི་སྟོབས་བཅུའི་",
            "ཡོན་ཏན་དང་ལྡན་པ་ཁྱོད་ལ་ཕྱག་འཚལ་ལོ་ཞེས་སོ།།",
            "མི་འཇིགས་པ་བཞི་ནི་",
            "རང་དོན་དུ་རྟོགས་པ་ཕུན་ཚོགས་ཞལ་གྱིས་བཞེས་པ་ལ་",
            "མི་འཇིགས་པ་རྣམ་པ་ཐམས་ཅད་མཁྱེན་པའི་",
            "ཡེ་ཤེས་མངའ་བ་དང༌། ",
            "སྤངས་པ་ཕུན་ཚོགས་ཞལ་གྱིས་བཞེས་པ་ལ་",
            "མི་འཇིགས་པ་སྒྲིབ་གཉིས་བག་ཆགས་དང་བཅས་སྤངས་པ་དང༌། ",
            "གཞན་དོན་དུ་ལམ་སྟོན་པ་ལ་མི་འཇིགས་པ་འཁོར་བ་ལས་",
            "ངེས་པར་འབྱུང་བའི་ལམ་ཡང་དག་པ་སྟོན་པ་དང༌། ",
            "ལམ་གྱི་གེགས་སྟོན་པ་ལ་མི་འཇིགས་པ་",
            "ལམ་ལ་བར་དུ་གཅོད་པའི་བགེགས་སམ་གེགས་བྱེད་པ་",
            "བདག་ལྟ་དང་ཆགས་སོགས་ཉོན་མོངས་རྣམས་ཀྱིས་",
            "འཁོར་བ་ལས་ཐར་པའི་གེགས་བྱེད་པ་ཡིན་ནོ་",
            "ཞེས་པར་བདེན་པའི་གསུང་ཚད་མ་དང་",
            "ལྡན་པར་སྟོན་པར་མཛད་པ་།",
            "ལྷའམ་བདུད་དམ་ཚངས་པའམ་",
            "དགེ་སྦྱོང་དང་བྲམ་ཟེའམ་མུ་སྟེགས་ཅན་གཞན་དག་གིས། ",
            "དེ་ལྟར་མ་ཡིན་ཞེས་ཆོས་དང་མཐུན་པའི་རྒོལ་བས་",
            "ནམ་ཡང་མི་བརྫི་བ་ཁྱོད་ལ་ཕྱག་འཚལ་ལོ། །",
            "སྲུང་བ་མེད་པ་ནི། ",
            "སྐུ་གསུང་ཐུགས་ལ་ཉེས་པའི་དྲི་མ་གཏན་ནས་",
            "མི་མངའ་བས་གཞན་གྱིས་ཤེས་སུ་དོགས་ནས་",
            "བཅབ་པའམ་འཛེམ་དགོས་པ་གང་ཡང་མེད་པས་",
            "སྒོ་གསུམ་གྱི་སྤྱོད་པ་སྦ་བའམ་",
            "སྲུང་བ་མེད་པར་གནས་བཞིན། ",
            "སྐྱོན་བྱུང་ན་"
        ],
        [
            "ཆེད་དུ་བཏང་སྙོམས་སུ་བྱ་བའི་",
            "བསྙེལ་བ་ལྟ་བུ་མི་མངའ་བར། ",
            "འཁོར་གྱི་ནང་ན་བག་མི་ཚ་ཞིང་",
            "སེང་གེ་བཞིན་དུ་བག་བརྐྱང་བའི་",
            "གསུང་གིས་ཆོས་སྟོན་པ་དང༌། ",
            "ཆོས་ཉན་པ་ལ་ཆགས་པ། ",
            "མི་ཉན་པ་ལ་སྡང་བ། ",
            "ཉན་མི་ཉན་གཉིས་ཀ་ལ་ཆགས་སྡང་སྐྱེ་བ་མེད་པས་",
            "དྲན་པ་ཉེ་བར་བཞག་པ་གསུམ་དང་ལྡན་པའི་ཕྱིར་།",
            "ཆགས་པ་དང་སྡང་བའི་ཀུན་ནས་ཉོན་མོངས་པ་",
            "གཉིས་སྤངས་པས་འཁོར་གྱི་ཚོགས་ཀུན་ནས་",
            "སྡུད་པ་ཁྱོད་ལ་ཕྱག་འཚལ་ལོ། །",
            "བག་ཆགས་ཡང་དག་པར་བཅོམ་པ་ནི། ",
            "ཀུན་མཁྱེན་ཁྱོད་ལ་གྲོང་དུ་བསོད་སྙོམས་སོགས་ཀྱི་",
            "ཕྱིར་རྒྱུ་བ་དང་ནང་དུ་ཡང་དག་འཇོག་པ་ལ་",
            "གནས་པ་ཀུན་ལ་དུས་རྟག་པར་ནི་",
            "ཀུན་མཁྱེན་མིན་པའི་སྤྱོད་པ་མི་མངའ་སྟེ",
            "གཤེགས་པ་དང་བཞུགས་པ་སོགས་ཀྱི་",
            "སྤྱོད་ལམ་ཐམས་ཅད་དུ་ཐམས་ཅད་གཟིགས་ཤིང་མཁྱེན་ལ་",
            "མཉམ་པར་འཇོག་བཞིན་པ་ལས་མི་འདའ་བས། ",
            "འཁྲུལ་བའི་སྤྱོད་ལམ་ཀུན་མཁྱེན་མིན་པར་",
            "སྐྱོན་གདགས་སུ་རུང་བའི་གཞི་ཅུང་ཟད་ཙམ་ཡང་",
            "མི་མངའ་བས་ཀུན་མཁྱེན་ཞེས་པའི་མཚན་",
            "ཡང་དག་པའི་དོན་དང་ལྡན་པ་ཁྱོད་ལ་ཕྱག་འཚལ་ལོ། །",
            "ཞེས་ཉན་ཐོས་དགྲ་བཅོམ་པ་རྣམས་ལ་",
            "ཉོན་མོངས་མེད་ཀྱང་བག་ཆགས་མ་སྤངས་པའི་དབང་གིས། ",
            "འགྲོ་བའི་ཚེ་ན་རེས་འགའ་གླང་པོ་མྱོས་པ་དང་",
            "ཤིང་རྟ་སོགས་དང་ཐུག་པ་དང༌། ",
            "སྦྲུལ་ནག་པོ་རྐང་པས་བརྫི་བ་དང༌། ",
            "ནག་འཐིབས་པོར་ལམ་ནོར་བ་དང༌། ",
            "སྤྲེའུ་ལྟར་མཆོངས་པ་དང༌། ",
            "གད་མོ་རྟ་གད་དུ་ཆེར་དགོད་པ་",
            "སོགས་མ་བརྟགས་པའི་སྤྱོད་ལམ་",
            "ཅི་རིགས་སྐབས་སུ་འབྱུང་སྲིད་ཀྱང་",
            "སངས་རྒྱས་ལ་དེ་ལྟ་བུ་གཏན་མི་མངའ་བའོ།།",
            "བསྙེལ་བ་མི་མངའ་བ་ནི། ",
            "སེམས་ཅན་ཀུན་གྱི་དོན་བྱ་བ་ལ་",
            "ཁྱོད་ནི་ནམ་ཡང་དུས་ལས་མི་འདའ་བས། ",
            "གང་དང་གང་མཛད་པ་ཐམས་ཅད་རྟག་ཏུ་",
            "དོན་མངའ་བ་ཡི་སྒོ་ནས་སེམས་ཅན་གྱི་",
            "དོན་ལ་མི་བསྙེལ་པ་ཁྱོད་ལ་ཕྱག་འཚལ་ལོ། །",
            "ཐུགས་རྗེ་ཆེན་པོ་ནི། ",
            "ཕྱོགས་བཅུའི་འཇིག་རྟེན་གྱི་ཁམས་ཀུན་",
            "ལ་ཉིན་དང་མཚན་དུ་ལན་དྲུག་གིས་",
            "བརྩོན་པས་དུས་རྟག་ཏུ་ནི། ",
            "སོ་སོར་གཟིགས་ཤིང་སུ་ཞིག་རྒུད་སུ་ཞིག་དར། ",
            "སུ་ལ་ཐབས་གང་གིས་ཕན་གདགས་པར་",
            "བྱ་ཞེས་ཐུགས་རྗེ་ཆེན་པོ་དང་ལྡན་པ་ནི་ངོ་བོའོ།།",
            ""
        ],
        [
            "དེ་ནི་བྱེད་ལས་སེམས་ཅན་ཐམས་ཅད་ལ་ཕན་པར་བྱེད་པ་ཡིན་པས། ",
            "དེ་ལྟ་བུའི་ཕན་པར་དགོངས་པ་ཁྱོད་ལ་ཕྱག་འཚལ་ལོ། །",
            "མ་འདྲེས་པ་བཅོ་བརྒྱད་ནི། ",
            "སྐུ་ལ་འཁྲུལ་བ་མི་མངའ་བ་དང༌། ",
            "གསུང་ལ་ཅ་ཅོ་མི་མངའ་བ་དང༌། ",
            "ཐུགས་ལ་དྲན་པ་ཉམས་པ་མི་མངའ་བ་དང༌། ",
            "མཉམ་པར་མ་བཞག་པའི་ཐུགས་མི་མངའ་བ་དང༌། ",
            "འདུ་ཤེས་སྣ་ཚོགས་མི་མངའ་བ་དང༌། ",
            "མ་བརྟགས་པའི་བཏང་སྙོམས་མི་མངའ་བ་སྟེ་",
            "སྤྱོད་པས་བསྡུས་པ་དྲུག་དང༌། ",
            "འདུན་པ་བརྩོན་འགྲུས་དྲན་པ་",
            "ཏིང་འཛིན་ཤེས་རབ་རྣམ་པར་གྲོལ་བ་ལས་",
            "ཉམས་པ་མི་མངའ་བ་ནི་རྟོགས་པས་བསྡུས་པ་དྲུག་དང༌། ",
            "གཞུང་ལ་ལར་ཏིང་འཛིན་མི་བགྲང་བར་",
            "རྣམ་གྲོལ་གཟིགས་པའི་ཡེ་ཤེས་དང་",
            "དྲུག་ལ་བཞེད་པ་ཡོད་དེ་",
            "མདོ་ཐ་དད་ཀྱི་དགོངས་པའོ།།",
            "འདས་པའི་དུས་ལ་མ་ཆགས་མ་ཐོགས་པའི་",
            "ཡེ་ཤེས་འཇུག་པ་དང༌། ",
            "དེ་བཞིན་ད་ལྟ་དང་མ་འོངས་པ་ལ་",
            "སྦྱར་བ་གསུམ་ནི་ཡེ་ཤེས་ཀྱིས་བསྡུས་པ་གསུམ་དང་ནི། ",
            "སྐུའི་ལས་ཐམས་ཅད་ཡེ་ཤེས་སྔོན་དུ་འགྲོ་ཞིང་",
            "ཡེ་ཤེས་ཀྱི་རྗེས་སུ་འབྲང་བ་དང༌། ",
            "དེ་བཞིན་གསུང་དང་ཐུགས་ཀྱི་སྟེ་",
            "ཕྲིན་ལས་ཀྱིས་བསྡུས་པ་གསུམ་།",
            "དེ་ལྟར་སངས་རྒྱས་ཉིད་ཀྱི་ཐུན་མོང་མིན་པའི་",
            "ཆོས་གཞན་དང་མ་འདྲེས་པ་བཅོ་བརྒྱད་དང་ལྡན་པས་",
            "ཉན་ཐོས་དང་རང་སངས་རྒྱས་ཀུན་གྱི་བླ་མེད་ཉིད་དུ་གྱུར་པ་",
            "ཁྱོད་ལ་ཕྱག་འཚལ་ལོ། །",
            "རྣམ་པ་ཐམས་ཅད་མཁྱེན་པ་ཉིད་ནི་",
            "སྐུ་གསུམ་དག་གིས་བྱང་ཆུབ་ཆེན་པོ་",
            "རྣམ་པ་ཀུན་གྱི་མཆོག་དང་ལྡན་པའམ་",
            "རྣམ་པ་ཀུན་མཁྱེན་པ་ཉིད་བརྙེས་པ་།",
            ""
        ],
        [
            "ཆོས་ཀྱི་སྐུ་བརྙེས་པས་དབྱིངས་དག་པ་",
            "གཉིས་ལྡན་ཐོབ་པ་ཟབ་མོ་མངོན་པར་བྱང་ཆུབ་པ་དང༌། ",
            "ལོངས་སྤྱོད་རྫོགས་པའི་སྐུ་མཉེས་པས་",
            "ཡེ་ཤེས་བཞི་ཐོབ་པ་ཐུན་མོང་མིན་པར་",
            "མངོན་པར་བྱང་ཆུབ་པ་དང༌། ",
            "སྤྲུལ་བའི་སྐུ་བརྙེས་པས་",
            "ནམ་མཁའ་ཇི་སྲིད་དུ་སེམས་ཅན་གྱི་",
            "དོན་སྣ་ཚོགས་མཛད་པ་འཇིག་རྟེན་འདས་པར་",
            "མངོན་པར་བྱང་ཆུབ་པའོ།།",
            "གཟུགས་སྐུ་གཉིས་བསྡོམས་ཏེ་",
            "རྒྱ་ཆེ་བ་མངོན་པར་བྱང་ཆུབ་པ་ཞེས་བྱའོ།།",
            "དེ་ལྟར་བྱང་ཆུབ་ཆེན་པོ་བརྙེས་ནས་དེའི་",
            "བྱེད་ལས་རྣམ་པ་ཐམས་ཅད་དུ་སེམས་ཅན་ཀུན་གྱི་",
            "ཐེ་ཚོམ་དག་གཅོད་པ་ཁྱོད་ལ་ཕྱག་འཚལ་ལོ། །",
            "ཕ་རོལ་ཏུ་ཕྱིན་པ་དྲུག་གི་ཡོན་ཏན་མཐར་ཕྱིན་པ་ནི་",
            "ཡོངས་སུ་འཛིན་པ་མི་མངའ་བས་",
            "སྦྱིན་པའི་ཕར་ཕྱིན་རྫོགས་པ་དང༌། ",
            "དེ་བཞིན་དུ་ཉེས་པ་གཏན་མི་མངའ་བས་ཚུལ་ཁྲིམས་དང༌། ",
            "རྒྱུད་འཁྲུག་པའི་རྙོག་པ་གཏན་མི་མངའ་བས་བཟོད་པ་དང༌། ",
            "སེམས་ཅན་གྱི་དོན་ལ་བཏང་སྙོམས་སུ་གནས་པ་",
            "མི་མངའ་བ་བརྩོན་འགྲུས་དང༌། ",
            "རྟག་ཏུ་ཏིང་ངེ་འཛིན་ལས་མི་གཡོ་བ་བསམ་གཏན་དང༌། ",
            "ཆོས་རྣམས་ཐམས་ཅད་ལ་རྣམ་རྟོག་གི་སྤྲོས་པ་མེད་པ་",
            "ཤེས་རབ་ཀྱི་ཕ་རོལ་ཏུ་ཕྱིན་པ་རྫོགས་པ་ཁྱོད་ལ་ཕྱག་འཚལ་ལོ། །",
            "སངས་རྒྱས་ཀྱི་སའི་དོན་བསྡུས་།",
            "སངས་རྒྱས་ཀྱི་སའི་མཚན་ཉིད་རྣམ་པར་དབྱེ་བ་ནི། ",
            "ངོ་བོ་ནི་དམ་པའི་དོན་ནམ་དེ་བཞིན་",
            "རང་བཞིན་རྣམ་དག་གློ་བུར་བའི་དྲི་མ་དང་བྲལ་བའི་",
            "དག་པ་གཉིས་ལྡན་གྱི་བྱང་ཆུབ་ཆེན་པོ་ཉིད་དུ་ནི་གྲུབ་པ་།",
            "དེའི་རྒྱུ་ནི་ས་ཀུན་ལས་ངེས་པར་",
            "གོང་ནས་གོང་དུ་ཕྱུང་ཏེ་མཐར་ཕྱིན་པའོ།།",
            "འབྲས་བུ་ནི་སེམས་ཅན་ཀུན་གྱི་མཆོག་ཏུ་གྱུར་པ་",
            "མཉམ་པ་མེད་པའོ།།",
            ""
        ],
        [
            "བྱེད་ལས་སེམས་ཅན་ཐམས་ཅད་རྣམ་པར་གྲོལ་བར་མཛད་པའོ།།",
            "ལྡན་པ་ནི་སྟོབས་ལ་སོགས་པའི་ཡོན་ཏན་ནམ་ཡང་མི་ཟད་པ་",
            "ཉན་རང་གི་བྱང་ཆུབ་དང་མཉམ་པ་མེད་པ་ལྡན་པའོ།།",
            "འཇུག་པའམ་དབྱེ་བ་ནི་",
            "སངས་རྒྱས་དེ་ནི་མ་དག་པའི་འཇིག་རྟེན་དག་ན་",
            "སྣང་བ་སྤྲུལ་སྐུ་དང༌། དག་པའི་གདུལ་བྱར་",
            "སངས་རྒྱས་ཀྱི་དཀྱིལ་འཁོར་ནའང་སྣང་བ་ལོངས་སྐུ་ཡིན་ལ",
            "ཆོས་ཀྱི་སྐུ་ནི་སངས་རྒྱས་ཉིད་མ་གཏོགས་",
            "ལྷ་དང་མི་རྣམས་ཀྱིས་རྣམ་པ་ཀུན་ཏུ་མི་མཐོང་ངོ༌།། ",
            "གཉིས་པ་འགྲོ་དོན་འཕེལ་བའི་རྟེན་འབྲེལ་དུ་",
            "མཁས་པ་དག་གི་ལུགས་ལྟར་མཚམས་སྦྱར་བ་ནི། ",
            "དེ་ལྟ་ན་ཡང་དེ་ཡི་མཐུས། ། ",
            "གདུལ་བྱའི་སྐལ་བ་ཇི་བཞིན་དུ། ། ",
            "སྲིད་པ་ཇི་སྲིད་གནས་ཀྱི་བར། །",
            " དེ་ཡི་མཛད་པ་རྒྱུན་མི་ཆད།། ",
            "ཞེས་པས་བསྟན་།",
            ""
        ],
        [
            "དེ་ལྟར་ན་ཡང་ཆོས་སྐུ་དེའི་མཐུས་གདུལ་བྱའི་",
            "སྐལ་བ་ཇི་ལྟ་བ་བཞིན་དུ་སྲིད་པ་འཇིག་རྟེན་གྱི་",
            "ཁམས་ཇི་སྲིད་གནས་ཀྱི་བར་དུ་སངས་རྒྱས་ཆོས་སྐུ་དེ་ཡི་",
            "མཛད་པ་རྒྱུན་མི་ཆད་པར་འབྱུང་ངོ༌།།",
            "འདིས་ནི་ཕྲིན་ལས་རྒྱུན་མི་ཆད་པ་བསྟན་པ་ཡིན་ནོ།།",
            "ཐེག་པ་ཆེན་པོ་མདོ་སྡེའི་རྒྱན་ལས་སྤྱོད་པ་དང་",
            "མཐར་ཐུག་པའི་ལེའུ་སྟེ་ཉི་ཤུ་རྩ་གཅིག་པ་རྣམ་པར་བཤད་པའོ།། ",
            "བཞི་པ་མཇུག་གི་དོན་མཛད་བྱང་ནི། ",
            "ཐེག་པ་ཆེན་པོ་མདོ་སྡེའི་རྒྱན་ཞེས་",
            "བྱ་བའི་ཚིག་ལེའུར་བྱས་པ་འཕགས་པ་བྱམས་པས་",
            "མཛད་པ་རྫོགས་སོ་ཞེས་དང༌། ",
            "འགྱུར་བྱང་ནི། ",
            "རྒྱ་གར་མཁན་པོ་ཤཱཀྱ་སིམ་ཧ་སྟེ་",
            "ཤཱཀྱ་སེང་གེ་ཞེས་པ་དང༌། ",
            "ཞུ་ཆེན་གྱི་ལོ་ཙཱ་བ་བནྡེ་སྐ་བ་དཔལ་བརྩེགས་ལ་སོགས་པས་བསྒྱུར་ཅིང་ཞུས་ཏེ་",
            "གཏན་ལ་ཕབ་པ། ",
            "སླད་ཀྱི་པཎྜི་ཏ་པ་ར་ཧི་ཏ་དང་བྲམ་ཟེ་ཆེན་པོ་སད་ཛ་ན་དང༌། ",
            "ལོ་ཙཱ་བ་རྔོག་བློ་ལྡན་ཤེས་རབ་ཀྱིས་",
            "ཅུང་ཟད་བཅོས་ལེགས་པར་བཤད་ནས་",
            "གཏན་ལ་ཕབ་པའོ་ཞེས་སོ།།།།",
            ""
        ],
        [
            "ཨེ་མ། ",
            "སྐལ་མང་ཚོགས་ཀྱིས་རྙེད་དཀའི་",
            "ཐེག་ཆེན་ཆོས་ཚུལ་ཀུན་འདུས་པ། །",
            " རྒྱལ་ཚབ་མཆོག་གི་བསྟན་བཅོས་འདི་",
            "དོན་བཤད་དང་ཉན་བྱས་ན། ",
            "ཐེག་ཆེན་ཆོས་ཀུན་འཆད་ཉན་བགྱིས་པའི་ཕན་ཡོན་ཀྱང་ཐོབ་པ། །",
            " ཤིང་རྟ་ཆེན་པོས་བྱང་ཆུབ་སེམས་དཔའི་ས་ལས་",
            "བཤད་དང་མཚུངས་པའི་ཕྱིར། །",
            " ཐེག་མཆོག་ཆོས་ཀྱི་བདུད་རྩིའི་དགའ་སྟོན་ནི། །",
            " མཐའ་ཡས་འགྲོ་ལ་རབ་ཏུ་བཀྱེ་བའི་སླད། །",
            " བསྟན་པ་མཆོག་ལ་རབ་ཏུ་གུས་པ་དང༌། །",
            " གཞན་ལ་ཕན་པར་འདོད་པས་འདི་བྱས་སོ།། ",
            "འདིར་འབད་དགེ་ཚོགས་རབ་དཀར་ཟླ་འོད་ཀྱིས། །",
            " འགྲོ་བློའི་ཀུནྡ་གཞོན་ནུ་ཁ་ཕྱེ་ཞིང༌།། ",
            "ལེགས་བཤད་གསུང་ཞིམ་ཕྱོགས་སུ་ཁྱབ་པ་ཡིས། །",
            " འགྲོ་ཀུན་སེམས་ཀྱི་རྙོག་པ་དྭངས་གྱུར་ཅིག། ",
            "བདག་ཀྱང་སྐྱེ་བ་ཚེ་རབས་ཐམས་ཅད་དུ། །",
            " འཇམ་པའི་དབྱངས་དང་རྒྱལ་ཚབ་མི་ཕམ་པའི། །",
            " དགྱེས་སྤྱན་ཨུཏྤལ་བཞད་པས་གཟིགས་བཞིན་དུ། །",
            " རྒྱལ་སྲས་སྤྱོད་པ་རྒྱ་མཚོར་འཇུག་གྱུར་།",
            ""
        ],
        [
            "ནམ་མཁའི་མཐས་ཁྱབ་མཐའ་ཡས་འགྲོ་བ་ཀུན། །",
            " ཐེག་པ་མཆོག་གི་ལམ་ལ་རབ་ཞུགས་ནས།། ",
            "རྫོགས་སྨིན་སྤྱད་པ་རྒྱ་མཚོའི་མཐར་ཕྱིན་ཏེ།། ",
            "ཐམས་ཅད་གཟིགས་པའི་གོ་འཕང་འཐོབ་པར་ཤོག། ",
            "ཅེས་པའང་ལྕགས་ཕག་གི་ལོར་རྗེ་བཙུན་མཁྱེན་པའི་",
            "བདག་པོའི་རིག་སྔགས་བཟླ་བའི་བཅད་རྒྱའི་ཚེ་",
            "དབྱར་ཕྱོགས་ཞག་བཞི་བཅུ་ཙམ་གྱི་ཐུན་གསེང་ལ",
            "སློབ་དཔོན་ཆེན་པོ་བློ་བརྟན་གྱི་འགྲེལ་བ་གཞིར་བཞག་བྱས་ནས་",
            "དོན་གསལ་བར་བསྡུས་ཏེ་",
            "མི་ཕམ་འཇམ་དབྱངས་རྒྱ་མཚོས་བཀོད་པ་དགེ་ལེགས་སུ་གྱུར་།",
            "མངྒ་ལ།། །།",
            ""
        ]
    ]
}