{
    "version": "P000107",
    "reviewed_text": [
        [
            "༄༅། །ཆོས་ཐམས་ཅད་ཀྱི་སྙིང་པོ་ཕྱག་རྒྱ་ཆེན་པོའི་",
            "དོན་ཡང་དག་པ་རབ་ཏུ་གསལ་བར་བྱེད་",
            "པ་དྲི་མ་མེད་པའི་སྒྲོན་མ་ཞེས་བྱ་བ་བཞུགས་སོ།། ",
            "མཛད་པ་པོ། ",
            "མཁས་གྲུབ་ཆེན་པོ་རྩེ་ལེ་སྣ་ཚོགས་རང་གྲོལ། ",
            "༄༅། །ཆོས་ཐམས་ཅད་ཀྱི་སྙིང་པོ་ཕྱག་རྒྱ་ཆེན་པོའི་",
            "དོན་ཡང་དག་པ་རབ་ཏུ་གསལ་བར་",
            "བྱེད་པ་དྲི་མ་མེད་པའི་སྒྲོན་མ་ཞེས་བྱ་བ་བཞུགས་སོ།། ",
            "ན་མོ་མ་ཧཱ་མུ་དྲ་ཡེ། ",
            "གདོད་མ་ཉིད་ནས་ཡོངས་དག་པའི། །",
            "གནས་ལུགས་སྤྲོས་མཚན་ཀུན་གྱིས་དབེན།།",
            "ཆོས་ཉིད་འོད་གསལ་ཡེ་ཤེས་མཆོག །",
            "ཇི་བཞིན་རྟོགས་པ་ཕྱག་གིས་མཆོད།།",
            "གཤིས་ངོར་གང་ཡང་གྲུབ་མིན་ཀྱང་། །",
            "སྣང་ཆར་སྣ་ཚོགས་ཤར་བའི་འཕྲུལ།།",
            "དབྱེར་མེད་གཉུག་མའི་རང་འགྲོས་ཉིད། །",
            "རང་ངོ་སྤྲོད་ཕྱིར་འདིར་བཤད་བྱ།།",
            ""
        ],
        [
            "དེ་ཡང་རྒྱལ་བའི་བཀའ་རབ་འབྱམས་མཐའ་ཡས་པ་",
            "ཀུན་གྱི་དགོངས་པའི་སྙིང་པོ་ནི་",
            "འགྲོ་བའི་ཁམས་ལ་དེ་བཞིན་གཤེགས་པའི་",
            "ཡེ་ཤེས་ཀྱི་སྙིང་པོ་གནས་པ་དེ་ཉིད་མངོན་གྱུར་དུ་",
            "བྱ་བའི་སླད་དུ་ཆོས་ཀྱི་རྣམ་གྲངས་སམ་",
            "ཐེག་པའི་བྱེ་བྲག་མཐའ་ཡས་པར་བསྟན་མོད་ཀྱི། ",
            "གདུལ་བྱའི་མོས་པ་དང་སྐལ་བ་ཐ་དད་པ་",
            "དེ་དང་དེ་དག་ལ་འདུལ་བྱེད་ཀྱི་",
            "ཆོས་སྒོ་དང་གདམས་པའི་རྣམ་གྲངས་ཀྱང་",
            "དེ་སྙེད་དུ་འབྱུང་བ་ནི། ",
            "སངས་རྒྱས་རྣམས་ཀྱི་ཐུགས་རྗེའི་",
            "ཕྲིན་ལས་ཀྱི་མཐུ་སྟོབས་ཁྱད་པར་",
            "རྨད་དུ་བྱུང་བ་ཉིད་ཡིན་པ་དང་། ",
            "དེ་དག་ལས་མཆོག་ཏུ་གྱུར་པའི་",
            "ཉེ་ལམ་འབྲས་བུ་གསང་སྔགས་རྡོ་རྗེ་ཐེག་པ་",
            "ཀུན་གྱི་རྩེ་མོའི་དོན་མཐར་ཐུག་པ",
            "༑ སེམས་ཉིད་སྐུ་གསུམ་ལྷུན་གྲུབ་ཀྱི་",
            "རང་ཞལ་མངོན་སུམ་བདེ་བླག་ཏུ་",
            "སྟོན་པར་བྱེད་པའི་ཐབས་མཆོག །",
            "གྲུབ་མཆོག་རིག་འཛིན་ཀུན་གྱིས་",
            "བགྲོད་པ་གཅིག་པའི་གཞུང་ལམ་ཕྱག་རྒྱ་ཆེན་པོ་ཞེས་",
            "ཉི་ཟླ་ལྟར་གྲགས་པ་འདི་ཉིད་ཀྱི་དགོངས་དོན་ཉེ་བར་",
            "མཁོ་བའི་གནད་འདུས་ཅུང་ཟད་བསྟན་པར་བྱ་སྟེ",
            "འདི་ལའང་དོན་ཚན་རྣམ་པ་གསུམ་གྱིས་སྟོན་པ་ལས། ",
            "གསུམ་གང་ཞེ་ན༑",
            "༡ གཞི་ཕྱག་རྒྱ་ཆེན་པོ་དངོས་པོ་གཤིས་ཀྱི་",
            "གནས་ལུགས་འཁྲུལ་གྲོལ་གཉིས་ཀྱི་སྒོ་ནས་",
            "ལྟ་བའི་དོན་མདོར་བསྟན་པ་དང་། ༢ ",
            "ལམ་ཕྱག་རྒྱ་ཆེན་པོ་རང་བྱུང་རང་བབས་",
            "ཞི་ལྷག་གཉིས་ཀྱི་སྒོ་ནས་ཉམས་ལེན་པ་",
            "ལམ་ཇི་ལྟར་བགྲོད་ཚུལ་རྒྱས་པར་བཤད་པ་དང་། ",
            "༣ འབྲས་བུ་ཕྱག་རྒྱ་ཆེན་པོ་དྲི་བྲལ་དོན་གྱི་",
            "སངས་རྒྱས་སྐུ་གསུམ་མངོན་དུ་གྱུར་པས་",
            "འགྲོ་བའི་དོན་མཛད་ཚུལ་བཤད་པས་འགག་",
            "བསྡུ་བ་དང་གསུམ་གྱིས་སྟོན་པའི་དང་པོ་ནི། ",
            "དེ་ཡང་འཁོར་བ་དང་མྱ་ངན་ལས་འདས་པ་",
            "གང་དུའང་མ་གྲུབ་ཅིང་ཕྱོགས་དང་རིས་སུ་",
            "མ་ཆད་པའི་རང་ངོ་ལ་བདེ་སྡུག་ཡིན་མིན་",
            "ཡོད་མེད་རྟག་ཆད་བདག་གཞན་ལ་སོགས་པའི་",
            "མིང་འདོགས་ཀྱི་ཐ་སྙད་གང་གིས་ཀྱང་",
            "མ་གོས་ཤིང་མ་བསླད་པས་",
            "སྒྲོ་སྐུར་གྱི་མཐའ་དང་བྲལ་བ",
            "༑ ངོ་བོ་ཅིར་ཡང་མ་གྲུབ་པའི་གནད་ཀྱིས། ",
            "རྣམ་པའམ་མཚན་ཉིད་ཅིར་",
            "ཡང་འཆར་བའི་གཞིར་རུང་།",
            "གང་ལྟར་ཤར་ཡང་དོན་ལ་བདེན་པར་མ་གྲུབ་པ་།",
            "སྐྱེ་འགག་གནས་གསུམ་གྱི་མཐའ་དང་",
            "བྲལ་བའི་སྟོང་པ་ཆེན་པོ་འདུས་མ་བྱས་པའི་",
            "ཆོས་ཀྱི་དབྱིངས་དེ་ཉིད་སྐུ་གསུམ་ལྷུན་གྲུབ་ཀྱི་",
            "རང་བཞིན་ཉིད་དུ་ཡེ་ནས་ཡིན་པ་དེ་།",
            "གཞི་དངོས་པོ་གཤིས་ཀྱི་གནས་ལུགས་ཕྱག་རྒྱ་ཆེན་པོ་ཞེས་བྱ་།",
            ""
        ],
        [
            "གསང་བ་སྙིང་པོའི་རྒྱུད་ལས། ",
            "གཞི་རྩ་མེད་པའི་སེམས་ཉིད་འདི། །",
            "ཆོས་རྣམས་ཀུན་གྱི་རྩ་བ་ཡིན།།",
            "ཞེས་གསུངས་པ་དེ་ནི་",
            "གང་ཟག་གཅིག་ཙམ་མམ། ",
            "སངས་རྒྱས་གཅིག་ཙམ་གྱི་",
            "ཐུགས་རྒྱུད་ལ་ཡོད་པ་ལྟ་བུ་ནི་མ་ཡིན་།",
            "སྣང་སྲིད་འཁོར་འདས་མཐའ་དག་",
            "གི་དངོས་གཞིར་ཁྱབ་པ་ཡིན་ཞིང་།",
            "འདིའི་གནས་ཚུལ་ལམ་ཡིན་ཚུལ་རྟོགས་ཤིང་",
            "རིག་པ་ན་སངས་རྒྱས་ཞེས་བྱ་བ་དང་། ",
            "དེ་མ་རྟོགས་མ་རིག་ཅིང་འཁྲུལ་པ་ཤར་བ་ལ་",
            "སེམས་ཅན་ཞེས་བྱ་བ་སྟེ་",
            "འཁོར་བར་འཁྱམས་པའི་གཞི་བྱེད་པའི་ཕྱིར་",
            "དེས་ན་འཁོར་འདས་ཀྱི་སྤྱི་གཞི་ཞེས་སུ་གྲགས་པ་།",
            "བྲམ་ཟེ་ཆེན་པོ་ས་ར་ཧ་པས། ",
            "སེམས་ཉིད་གཅིག་པུ་ཀུན་གྱི་ས་བོན་ཏེ།།",
            "གང་ལས་སྲིད་དང་མྱ་ངན་འདས་འཕྲོ་བ། །",
            "ཞེས་གསུངས་པ་ལྟར། ",
            "ངོ་བོ་གཅིག་ལ་སྣང་ཚུལ་ཐ་དད་དམ། ",
            "རྟོགས་མ་རྟོགས་ཀྱི་ཁྱད་པར་ཙམ་ལ་རྣམ་པ་སོ་སོར་སྣང་མོད་ཀྱི། ",
            "དེ་གཉིས་གང་གི་ཚེ་ནའང་",
            "རང་གི་ངོ་བོ་ལ་བཟང་ངན་དང་",
            "འཕོ་འགྱུར་སོགས་ཀྱི་སྐྱོན་གྱིས་མ་གོས་པར་གདོད་ནས་",
            "སྐུ་གསུམ་དབྱེར་མེད་ཆེན་པོར་གནས་པ་འདི་།",
            ""
        ],
        [
            "ཐུན་མོང་ཐེག་པའི་སྐབས་རྣམས་སུ་ནི་",
            "འགྱུར་བ་མེད་པའི་ཡོངས་གྲུབ་ཅེས་ཀྱང་བྱ་།",
            "ཐོག་མའི་གཞིའི་གནས་ལུགས་ཡིན་ནོ།།",
            "དེ་ལྟ་བུའི་གནས་ཚུལ་དེ་ལ་",
            "རྟོགས་མ་རྟོགས་གཉིས་ཀ་མ་ཡིན་པའི་",
            "བཏང་སྙོམས་ལུང་མ་བསྟན་དུ་གནས་པ་",
            "དེ་ལ་ཀུན་གཞི་ཞེས་བྱ་བ་།",
            "འཁོར་འདས་གཉིས་ཀའི་གཞི་བྱེད་པའི་ཕྱིར་རོ། །",
            "ཀུན་གཞི་དེ་ཉིད་ཀྱང་",
            "ཅི་ཡང་མེད་པའི་སྟོང་པ་ཕྱང་ཆད་མ་ཡིན་པར་",
            "རང་གསལ་གྱི་ཤེས་པ་འགག་མེད་འཆར་རུང་དུ་ཡོད་པ་",
            "དེ་ལ་ཀུན་གཞིའི་རྣམ་ཤེས་ཞེས་བྱ་བ་།",
            "མེ་ལོང་དང་དེའི་དྭངས་ཆ་ལྟ་བུའོ།།",
            "ཀུན་གཞི་གཅིག་པུ་",
            "དེ་ལས་འཁོར་འདས་སོ་སོར་གྱེས་ཚུལ་ནི། ",
            "རང་གསལ་གྱི་ཤེས་པ་",
            "དེའི་རིག་ཆའམ་ཡེ་ཤེས་ཀྱི་ཆ་ངོ་བོ་སྟོང་ཞིང་རང་བཞིན་གསལ་ལ་",
            ""
        ],
        [
            "དབྱེར་མེད་རིག་པའི་སྙིང་པོ་དེ་ནི་",
            "སངས་རྒྱས་ཀྱི་ཡོན་ཏན་དང་",
            "ཡང་དག་པའི་ལམ་གྱི་ཆོས་ཐམས་ཅད་ཀྱི་ས་བོན་དང་",
            "རྒྱུ་ཉིད་ཡིན་པའི་ཕྱིར། ",
            "སྦྱོར་བ་དོན་གྱི་ཀུན་གཞི་ཡང་།",
            "བདེར་གཤེགས་སྙིང་པོ། ",
            "རང་རིག་ཆོས་སྐུ། ",
            "ཤེས་རབ་ཕར་ཕྱིན། ",
            "རང་སེམས་སངས་རྒྱས་ལ་སོགས་མྱ་ངན་ལས་འདས་པའི་",
            "ཆོས་ཀྱི་རྣམ་གྲངས་ལས་བཏགས་པའི་མིང་",
            "ཐམས་ཅད་འདིར་མཐུན་ཅིང་། ",
            "ལམ་ལ་ཞུགས་པ་རྣམས་ཀྱིས་མངོན་དུ་བྱ་རྒྱུ་དང་",
            "རང་ངོ་སྤྲོད་རྒྱུ་ཡང་འདི་ཡིན་ནོ།།",
            "ཡང་ཀུན་གཞི་ལུང་མ་བསྟན་དེ",
            "འི་གཏི་མུག་གི་ཆ་ལས་",
            "རང་ངོ་རང་གི་མ་རིག་ཅིང་",
            "གནས་ལུགས་མ་རྟོགས་པར་",
            "རང་གིས་རང་ཉིད་བསྒྲིབས་པ་དེ་ལ་",
            "ལྷན་ཅིག་སྐྱེས་པའི་མ་རིག་པ་ཞེས་ཀྱང་།",
            "ཐོག་མེད་དུས་ཀྱི་མུན་ཆེན་ཞེས་ཀྱང་བྱ་།",
            "འདི་ལ་བརྟེན་ནས་ཉོན་མོངས་དང་",
            "འཁྲུལ་རྟོག་མཐའ་དག་འབྱུང་ཕྱིར་",
            "བག་ཆགས་སྣ་ཚོགས་པའི་ཀུན་གཞི་ཞེས་ཀྱང་བྱ་བ། ",
            "སེམས་ཅན་ཐམས་ཅད་ཀྱི་འཁྲུལ་གཞི་ཡིན་ནོ།།",
            ""
        ],
        [
            "དེ་ཡང་དགོངས་པ་ཟང་ཐལ་གྱི་རྒྱུད་ལས། ",
            "གཞི་ལས་རིག་པ་མ་ཤར་བས། །",
            "ཅི་ཡང་དྲན་མེད་ཐོམ་མེ་བ། །",
            "དེ་ཀ་མ་རིག་འཁྲུལ་པའི་རྒྱུ། །",
            "ཞེས་གསུངས་ཤིང་། ",
            "མ་རིག་པ་འདིའི་འཁོར་གྱི་ཚུལ་དུ་ཆགས་པ་བར་མ་དང་། ",
            "བརྗེད་ངས་ལ་སོགས་གཏི་མུག་ལས་གྱུར་པའི་",
            "རྟོག་པ་བདུན་ཡང་ཡོད་དོ།།",
            "དེ་ལྟ་བུའི་ལྷན་སྐྱེས་ཀྱི་མ་རིག་པ་དེ་ལས་",
            "ང་དང་བདག་ཏུ་འཛིན་པའི་རྣམ་པར་རྟོག་པ་།",
            "བདག་ལ་བརྟེན་ནས་གཞན་དུ་བཟུང་བ་བྱུང་ཞིང་།",
            "རང་སྣང་ལ་རང་སྣང་དུ་མ་ཤེས་པར་ཕྱིའི་ཡུལ་དུ་བཟུང་།",
            "གཟུང་འཛིན་གྱི་རྟོག་པ་",
            "ངོ་མ་ཤེས་པས་འཁྲུལ་པའི་འགོ་རྩོམ། ",
            "དེ་ལ་ཀུན་ཏུ་བཏགས་པའི་མ་རིག་པ་།",
            "ཡིད་ཀྱི་རྣམ་ཤེས་ཀྱང་ཟེར་།",
            ""
        ],
        [
            "ཡུལ་སེམས་ཐ་དད་དུ་འཁྲུལ་པའི་སེམས་ཡིན་།",
            "འདིའི་འཁོར་དུ་ཆགས་དང་",
            "ཞེན་པ་ལ་སོགས་འདོད་ཆགས་ལས་གྱུར་པའི་",
            "རྟོག་པ་བཞི་བཅུ་རྣམས་ཡོད་དོ།།",
            "དེ་ནས་ཡིད་ཀྱི་རྣམ་ཤེས་དེའི་རྩལ་ལས་",
            "བག་ཆགས་འཁྲུལ་པ་སྣ་ཚོགས་པ་ཤར་ཞིང་",
            "རྒྱས་པ་དང་དེའི་གྲོགས་སུ་ལས་རླུང་ཁྱབ་བྱེད་ཀྱི་རྐྱེན་དང་། ",
            "ཀུན་གཞི་མ་རིག་པའི་རྒྱུ་སོགས་རྟེན་ཅིང་འབྲེལ་འབྱུང་གི་",
            "མཐུ་བརྟས་པའི་དབང་གིས་",
            "ལུས་སྣང་སེམས་གསུམ་ཚང་བར་གྲུབ་ཅིང་། ",
            "སྒོ་ལྔའི་དབང་ཤེས་ཀྱི་བྱེ་བྲག་དང་",
            "ཚོགས་དྲུག་གི་སྣང་རྟོག་ཤར་བ་ལ་གཞན་དབང་ཞེས་ཀྱང་།",
            "རྩ་བའི་རླུང་ཆེན་ལྔ་དང་",
            "ཡན་ལག་གི་རླུང་ཕྲན་ལྔ་སོགས་ཀྱིས་",
            "རྣམ་རྟོག་གི་བཞོན་པ་བྱས་ཤིང་",
            "རང་སྣང་འཁྲུལ་འཛིན་གོམས་པའི་མཐུ་ལས་གྲུབ་པའི་",
            "སྣོད་བཅུད་དུ་སྣང་བས་གཞི་རྟེན་དང་ཡུལ་དུ་བྱས་ནས་",
            "མཐའ་དག་བསྐྱེད་པའི་ཕྱིར་ན་ཉོན་མོངས་པ་ཅན་གྱི་ཡིད་ཀྱང་།",
            ""
        ],
        [
            "དབང་པོ་སྒོ་ལྔ་སོ་སོར་རྒྱུ་ཞིང་ཞེན་ཆགས་སོགས་ཀྱི་བྱེད་པོ་ཡིན་ཕྱིར་",
            "སྒོ་ལྔའི་རྣམ་པར་ཤེས་པ་ཡང་ཟེར་།",
            "འདིའི་འཁོར་དུ་ཆགས་བྲལ་བར་མ་ལ་སོགས་",
            "ཞེ་སྡང་ལས་གྱུར་པའི་རྟོག་ཚོགས་སུམ་ཅུ་རྩ་གསུམ་ཡང་ཡོད་དོ།།",
            "དེ་ལྟར་རྩ་བ་བག་ཆགས་སྣ་ཚོགས་པའི་ཀུན་གཞི་དང་",
            "ཡན་ལག་རང་བཞིན་བརྒྱད་ཅུའི་རྣམ་རྟོག་རྣམས་རིམ་གྱིས་མཆེད་ཅིང་",
            "འཁྲུལ་པ་ལུ་གུ་རྒྱུད་དུ་གྱུར་པས་",
            "འཁོར་བ་མཐའ་མེད་དུ་འཁྱམས་པ་འདི་ནི་",
            "མ་རྟོགས་སེམས་ཅན་གྱི་འཁྲུལ་ཚུལ་ཡིན་ལ",
            "ཀུན་གཞི་ལ་འཁོར་འདས་ཀྱི་",
            "ཆོས་ཐམས་ཅད་ཀྱི་བག་ཆགས་ས་བོན་གྱི་ཚུལ་དུ་གནས་པའི་མཐུས། ",
            "ནང་གི་ལུས་གདོས་བཅས་རགས་པ་དང་། ",
            "རྩ་རླུང་ཐིག་ལེ་དྭངས་སྙིགས་སྣ་ཚོགས་པའི་དངོས་པོ་དང་། ",
            "ཕྱི་རོལ་དུ་འཁོར་འདས་ཁམས་གསུམ་སྣོད་བཅུད་ཀྱི་དངོས་པོ་ཐམས་ཅད་",
            "གཅིག་ལ་གཅིག་བརྟེན་གྱི་ཚུལ་དུ་སྣང་བ་འདི་དག་ཀྱང་",
            "དོན་ལ་མེད་བཞིན་ཀུན་རྫོབ་ཏུ་སྣང་བའི་ཆོ་འཕྲུལ་རྨི་ལམ་གྱི་ཡུལ་སྣང་ལྟ་བུ་",
            "འདི་ལ་རྟག་འཛིན་ཨ་འཐས་བདེན་ཞེན་ལ་",
            "ཆེས་ཆེར་གོམས་པས་",
            "ཁམས་གསུམ་རིགས་དྲུག་གི་",
            "བདེ་སྡུག་",
            "བཏང་སྙོམས་",
            "སྣ་ཚོགས་ལ་སྤྱོད་ཅིང་། ",
            "འཁོར་བའི་རྒྱུ་འབྲས་ཟོ་ཆུའི་ཆུན་མོ་ལྟ་བུ་ལ་",
            "རྟག་ཏུ་འཁོར་བ་ནི་སེམས་ཅན་སྤྱིའི་མཚན་ཉིད་ལགས་མོད་ཀྱི། ",
            "དེ་ལྟར་འཁྲུལ་ཞིང་འཁོར་བར་འཁྱམས་དུས་ཀྱང་",
            "ཁམས་བདེ་གཤེགས་སྙིང་པོའམ་རིག་པའི་",
            "ངོ་བོ་ལ་ནི་ངན་དུ་སོང་བའམ་འགྲིབ་པར་འགྱུར་བ་ནི་རྡུལ་ཙམ་ཡང་མེད་དེ",
            "བརྟག་གཉིས་ཀྱི་རྒྱུད་ལས། ",
            "སེམས་ཅན་རྣམས་ནི་སངས་རྒྱས་ཉིད། །",
            "འོན་ཀྱང་གློ་བུར་དྲི་མས་བསྒྲིབས། །",
            "ཞེས་གསུངས་།",
            ""
        ],
        null,
        [
            "ངོ་བོ་ནི་དུས་གསུམ་འཕོ་འགྱུར་བྲལ་བའི་",
            "རང་བྱུང་ཡེ་ཤེས་མཚན་མའི་སྤྲོས་པས་",
            "དབེན་པ་ཉིད་ཤེས་རབ་ཀྱི་ཆ་དངོས་ཡིན་ཕྱིར། ",
            "དེས་ན་ལམ་ཐམས་ཅད་ཐབས་ཤེས་གཉིས་ལ་",
            "འདུ་བ་ནི་རྒྱལ་བའི་དགོངས་དོན་མཐར་ཐུག་པའོ།།",
            "ཅི་འོ་ན་སྔར་བཤད་པའི་ཀུན་གཞི་གཅིག་པུ་ལས་",
            "འཁོར་འདས་གཉིས་སུ་གྱེས་པ་མི་འཐད་དམ་སྙམ་།",
            "དེ་ནི་དཔེར་ན་སྨན་ག་པུར་གཅིག་གིས་",
            "ནད་ཚ་གྲང་སོ་སོ་ལ་ཕན་གནོད་ཐ་དད་བྱེད་པ་དང་། ",
            "དུག་གི་དངོས་པོ་གཅིག་ལ་སྔགས་སོགས་",
            "ཐབས་ཀྱིས་ཟིན་ན་སྨན་དུ་འགྱུར་ལ",
            "ཐབས་དང་བྲལ་བས་ཟོས་ན་འཆི་བར་འགྱུར་བ་བཞིན། ",
            "འདིར་ཡང་ཀུན་གཞིའི་ངོ་བོ་གཉིས་ལ་",
            "རིག་ཅིང་རང་ངོ་ཤེས་ན་",
            ""
        ],
        [
            "གྲོལ་བ་དང་། ",
            "མ་རིག་ཅིང་བདག་ཏུ་བཟུང་ན་འཁྲུལ་པ་།",
            "རྟོགས་མ་རྟོགས་ཁོ་ནས་ཁ་བསྒྱུར་བ་ཉིད། ",
            "འཕགས་པ་ཀླུ་སྒྲུབ་ཀྱིས། ",
            "ཉོན་མོངས་དྲྭ་བས་གཡོགས་པ་ན།།",
            "སེམས་ཅན་ཞེས་ནི་བརྗོད་པར་བྱེད།།",
            "དེ་ཉིད་ཉོན་མོངས་བྲལ་གྱུར་ན།།",
            "སངས་རྒྱས་ཞེས་ནི་བརྗོད་པའོ།།",
            "ཞེས་སོ།།",
            ""
        ],
        [
            "དེ་ལྟར་ན་ཆོས་ཀུན་སྙིང་པོ་ངེས་དོན་ཕྱག་རྒྱ་ཆེན་པོའི་",
            "གདམས་པའི་ཐབས་ཀྱིས་ཟིན་ན་",
            "གཞི་ཕྱག་རྒྱ་ཆེན་པོ་གནས་ལུགས་ཀྱི་རང་སོ་།",
            "ལམ་ཕྱག་རྒྱ་ཆེན་པོས་འཁྲུལ་རྟོག་གི་དྲི་མ་སྦྱང་།",
            "འབྲས་བུ་ཕྱག་རྒྱ་ཆེན་པོ་སྐུ་གསུམ་གྱི་རྒྱལ་ས་ཟིན་ཏེ་",
            "དོན་གཉིས་ཀྱི་གཏེར་ཁ་ཕྱེ་བའི་ཕྱིར། ",
            "སྐལ་ལྡན་སྣོད་དང་ལྡན་པའི་གང་ཟག་གིས་",
            "བྱིན་རླབས་བཅུད་དང་ལྡན་པའི་བླ་མ་མཚན་ཉིད་ཚང་བ་བཙལ་།",
            "ནོར་བཟང་དང་རྟག་ཏུ་ངུའི་ལོ་རྒྱུས་སམ། ",
            "ཏཻ་ལོ་པ་དང་ནཱ་རོ་ཞབས་ཀྱི་རྣམ་ཐར་ལྟ་བུས་བསྟེན་ཅིང་། ",
            "རྡོ་རྗེ་ཐེག་པའི་ལམ་གྱི་འཇུག་སྒོའི་",
            "གཙོ་བོ་སྨིན་བྱེད་ཀྱི་རིམ་པ་རྒྱས་བསྡུས་ཅི་རིགས་པས་",
            "རྒྱུད་སྨིན་ངེས་སུ་བྱ་བ་དང་། ",
            "གྲོལ་བྱེད་ཀྱི་གདམས་པའི་སྣ་ཁྲིད་ལ་མཆོག་ཏུ་",
            "གཅེས་པ་ཐུན་མོང་དང་ཁྱད་པར་གྱི་སྔོན་འགྲོ་མཐའ་དག་སླ་ཆོས་དང་། ",
            "སྒྱིད་སྙོམ་ཁྱད་གསོད་དུ་མ་སོང་བར་རེ་རེ་ནས་",
            "རྟགས་འཐོན་དུ་འབད་པ་དང་། ",
            "ཁྱད་པར་དུ་ཡང་བླ་མ་ལ་མོས་གུས་ཀྱི་",
            "རྣལ་འབྱོར་ལ་ཁ་ཞེ་མེད་པའི་ཉམས་ལེན་རྩལ་འདོན་དུ་བྱས་ཏེ་",
            "བྱིན་རླབས་ཀྱི་ཚན་ཁ་འབབ་ངེས་སུ་བྱེད་པ་ནི། ",
            "བཀའ་བརྒྱུད་རིག་འཛིན་གྲུབ་ཐོབ་ཀུན་གྱི་ཕྱག་བཞེས་སྙིང་པོ་དམ་པའོ།།",
            ""
        ],
        [
            "དེ་ཡང་ཞི་བྱེད་ཆུ་ཀླུང་ཆེན་པོའི་རྒྱུད་ལས། ",
            "བརྗོད་བྲལ་ལྷན་ཅིག་སྐྱེས་པའི་ཡེ་ཤེས་འདི། །",
            "ཚོགས་བསགས་སྒྲིབ་པ་དག་པའི་ལག་རྗེས་དང་། །",
            "རྟོགས་ལྡན་བླ་མའི་བྱིན་རླབས་ཁོ་ན་ལས། །",
            "ཐབས་གཞན་བསྟེན་ན་རྨོངས་པར་ཤེས་པར་བྱ།།",
            "ཞེས་སོ།།",
            "དེ་ནས་དངོས་གཞི་ཉིད་ལའང་",
            "བརྒྱུད་པ་སོ་སོའི་ཕྱག་སྲོལ་གྱི་བབས་ལས། ",
            "ལྟ་ཐོག་ནས་སྒོམ་པ་ངོས་བཟུང་བ་དང་། ",
            "སྒོམ་ཐོག་ནས་ལྟ་བ་གཏན་ལ་འབེབས་པ་སོགས་ཁྲིད་ཚུལ་གང་བྱེད་ཀྱང་། ",
            "གཙོ་བོར་བླ་མ་བརྒྱུད་པའི་བྱིན་རླབས་ཞུགས་པ་ཞིག་ཁོ་ན་གལ་ཆེ་ཞིང་།",
            "ལྟ་བ་དངོས་ནི། ",
            "སྤྱིར་ཐེག་པའི་བྱེ་བྲག་དང་གྲུབ་མཐའི་",
            "རྣམ་གྲངས་ཐ་དད་ལ་ལྟ་བའི་",
            "བཞེད་ཚུལ་བསམ་གྱིས་མི་ཁྱབ་ཀྱང་། ",
            "རང་རང་གི་ངོ་བོར་ནི་དེ་དང་དེ་དག་བདེན་པར་གཞི་གྲུབ་ཅིང་། ",
            "ཐེག་པ་མཐའ་དག་རྒྱལ་བའི་ཕྲིན་ལས་ཀྱི་",
            "སྒོ་རབ་འབྱམས་མཐའ་ཡས་པའི་བཀོད་པ་ཡིན་ཕྱིར་",
            "དག་དང་མ་དག་བཟང་ངན་ལ་སོགས་སུ་",
            "བདག་ནི་མི་སྨྲ་ཞིང་ཀུན་ལ་རྗེས་སུ་ཡི་རང་།",
            ""
        ],
        [
            "སྐབས་འདིའི་ལྟ་བ་དེ་ནི། ",
            "སེམས་ཉིད་ཡེ་གདོད་མ་ནས་ཡོངས་དག་ཆེན་པོར་",
            "ལྷུན་གྱིས་གྲུབ་ཅིང་འདས་མ་འོངས་",
            "ད་ལྟ་དུས་གསུམ་དུ་སྐྱེ་འགག་གནས་དང་",
            "འགྲོ་འོང་གི་སྤྲོས་པ་དང་བྲལ་བ། ",
            "འཁོར་འདས་ལམ་གསུམ་དུ་འཛིན་པའི་",
            "དམིགས་མཚན་གྱིས་མ་བསླད་པ། ",
            "ཡོད་མེད་ཡིན་མིན་རྟག་ཆད་བཟང་ངན་",
            "མཐོ་དམན་ལ་སོགས་ཀྱི་སྒྲོ་སྐུར་མ་བྱས་པ། ",
            "འཁོར་འདས་ཀྱིས་བསྡུས་པའི་སྣང་སྲིད་ཀྱི་ཆོས་ཐམས་ཅད་ལ་",
            "དགག་སྒྲུབ་སྤོང་ལེན་བསྒྱུར་བཀོད་མ་བྱས་པའི་",
            "ཡེ་ནས་གནས་ཚུལ་ལམ་ཡིན་ཚུལ་",
            "ཇི་ལྟ་བའི་རང་བཞིན་སྣང་སྟོང་དབྱེར་མེད་དུ་ཁྲིག་གེ། ",
            "གསལ་སྟོང་ཟུང་འཇུག་ཏུ་ལམ་མེ། ",
            "ཡེ་གྲོལ་ཁྱབ་གདལ་དུ་ཤིག་གེ། ",
            "འདུས་མ་བྱས་ལྷུན་གྲུབ་ཏུ་ཆམ་མེ་བ་འདི་ནི་ལྟ་བའི་",
            "དངོས་གཞིར་ཡིན་ལུགས་ཇི་བཞིན་དུ་གདོད་མ་ནས་རང་བྱུང་ལ་",
            "དེ་ཉིད་འཁོར་འདས་ཀུན་གྱི་ངོ་བོར་ཡེ་ཁྱབ་ཏུ་གྱུར་པ་",
            "འདི་ལས་གཞན་པའི་ལྟ་བ་ཞེས་ཁོལ་བུའམ་དུམ་བུར་རིས་སུ་ཆད་པ་ཞིག་།",
            "དེ་ལྟ་བུ་ཡེ་ནས་ཡིན་ཚུལ་ཤེས་པས་",
            "གཉིས་འཛིན་གྱི་རྫུན་མཚང་རིག་པ་ལ་ལྟ་བ་རྟོགས་པ་ཡང་།",
            "སེམས་ངོ་མཐོང་བ་ཡང་།",
            "ཆོས་དོན་རིག་པ་ཡང་ཟེར་།",
            "དོ་ཧ་མཛོད་ལས། ",
            "རྟོགས་པར་གྱུར་ན་ཐམས་ཅད་དེ་ཡིན་ཏེ།།",
            "དེ་ལས་གཞན་ཞིག་སུས་ཀྱང་ཤེས་མི་འགྱུར།།",
            ""
        ],
        [
            "ཞེས་།",
            "དོན་ལ་སྣང་སྲིད་འཁོར་འདས་ཐམས་ཅད་སྐུ་གསུམ་གྱི་རོལ་པ་ཡིན་པ་དང་། ",
            "རང་གི་སེམས་ཉིད་ཀྱང་སྐུ་གསུམ་གྱི་རང་བཞིན་ཉིད་དང་། ",
            "དེ་དག་ཉིད་ཀྱང་དོན་དམ་ཆོས་ཉིད་ཀྱི་",
            "དབྱིངས་ལས་འདའ་བ་མེད་ཅིང་། ",
            "དེ་ཡང་འཁོར་བའི་ཆོས་ཐམས་ཅད་ནི་",
            "སེམས་ཀྱི་མཚན་ཉིད་ཀྱི་ཚུལ་དང་། ",
            "ལམ་གྱི་ཆོས་ཐམས་ཅད་ཆོས་ཀྱི་ཡོན་ཏན་གྱི་ཚུལ་དང་། ",
            "འབྲས་བུའི་ཆོས་ཐམས་ཅད་སེམས་ཀྱི་ནུས་པའི་ཚུལ་དུ་ཚང་བ་།",
            "སེམས་ཉིད་ཁོ་རང་གི་གཤིས་སྐྱེ་མེད་ཆོས་སྐུ། ",
            "གདངས་འགག་མེད་ལོངས་སྐུ། ",
            "རྩལ་ཅིར་ཡང་འཆར་བ་སྤྲུལ་སྐུ། ",
            "དེ་གསུམ་ཡང་ངོ་བོ་དབྱེར་མེད་དུ་ལྷུན་གྱིས་གྲུབ་ཅིང་། ",
            "དེ་ལྟར་ཡིན་ལུགས་རང་ངོ་ཤེས་ཤིང་",
            "ཐག་ཆོད་པ་ནི་ལྟ་བ་སྐྱོན་མེད་",
            "ཕྱིན་ཅི་མ་ལོག་པ་ཡང་དག་པར་རྟོགས་པ་ཞེས་བྱ་ལ",
            "འདི་ལས་གཞན་པའི་ལྟ་བ་མཐའ་དང་བྲལ་མ་།",
            "མཐོ་ཁྱད་བཟང་ངན་ལ་སོགས་དམིགས་གཏད་ཀྱི་མཚན་མ་དང་",
            "བློས་བྱས་ཡིད་དཔྱོད་ཀྱི་རྟོག་པས་བཏགས་པའི་",
            "ལྟ་སྒོམ་གང་ཡང་ཕྱག་རྒྱ་ཆེན་པོའི་ལྟ་བར་མ་གསུངས་སོ།།",
            "གཉིས་པ་ལམ་ཕྱག་རྒྱ་ཆེན་པོའི་",
            "སྒོམ་པ་ཞི་ལྷག་དང་སྐྱོན་ཡོན་མཉམ་རྗེས་",
            "རྣལ་འབྱོར་ས་ལམ་བགྲོད་ཚུལ་སོགས་བསྟན་པ་ནི། ",
            "དེ་ཡང་སྤྱིར་སྒོམ་པ་ཞེས་པའི་",
            "མིང་འཇུག་པ་ནི་མང་ལ",
            ""
        ],
        [
            "གྲུབ་མཐའ་སོ་སོ་ལ་རང་སྐབས་ཀྱི་བསྒོམ་ཚུལ་ཀྱང་",
            "མཐའ་ཡས་ནའང་འདིར་ནི་སྔར་བཤད་མ་ཐག་པའི་",
            "ལྟ་བ་གནས་ལུགས་ཀྱི་དོན་དེ་རྒྱུད་ལ་གོམས་འདྲིས་སུ་",
            "བྱ་བ་ལ་སྒོམ་པའི་མིང་དང་",
            "ཐ་སྙད་དུ་བཏགས་པ་ཙམ་མ་གཏོགས། ",
            "དངོས་པོ་ཁ་དོག་དབྱིབས་ཅན་ལྟ་བུ་བློས་བཅོས་ནས་བསྒོམ་པའམ། ",
            "སེམས་ཀྱི་འགྱུ་དྲན་འཆར་སྣང་བཀག་པའི་",
            "བཅོས་མའི་སྟོང་ཉིད་ལྟ་བུ་ཞིག་",
            "ཆེད་དུ་བསྒོམ་པ་ནི་གཏན་མ་ཡིན་ཏེ",
            "རང་སེམས་བབས་བཟོ་མེད་དུ་སྐྱོང་བ་ཁོ་ན་ཡིན་།",
            "བྱེ་བྲག་ཏུ། ",
            "གང་ཟག་གི་དབང་པོ་དང་བློ་རིགས་སྣ་ཚོགས་པའི་ཕྱིར། ",
            "ཅིག་ཆར་དབང་པོ་རྣོན་པོ་སྦྱངས་པ་",
            "མངོན་གྱུར་དག་ལ་ནི་ཞི་ལྷག་རིམ་ཅན་དུ་",
            "བཀྲི་མི་དགོས་པར་ངོ་འཕྲོད་པ་དང་",
            "གྲོལ་བ་དུས་མཉམ་དུ་འགྱུར་བ་དག་འབྱུང་མོད་ནའང་། ",
            "གཞན་ཕལ་པ་དག་ལ་ནི་རིམ་གྱིས་ཁྲིད་དགོས་ཕྱིར་",
            "ཐོག་མར་ཞི་གནས་ཀྱི་རིམ་པ་མཚན་བཅས་",
            "ཤིང་བུ་རྡེའུ་ལྷ་སྐུ་ཡིག་འབྲུ་ཐིག་རླུང་གི་སྦྱོར་བ་སོགས་ལ་བསླབ་ཅིང་། ",
            "དེ་དག་ལ་ངེས་པ་རྙེད་ནས་",
            "སླར་མཚན་མེད་མཆོག་གི་ཞི་གནས་ལ་འཇུག་པར་བྱ་སྟེ",
            "ཞི་གནས་དངོས་ནི་མཉམ་པར་བཞག་ཐབས་གསུམ་གྱི་སྒོ་ནས་སྟོན་།",
            ""
        ],
        null,
        [
            "རང་སེམས་རང་བབས་བཅོས་བསླད་མེད་པར་",
            "འཇོག་པ་ཉིད་ལ་འདུས་སོ།།",
            "དེའི་ངང་ནས་རྣམ་པར་རྟོག་པ་",
            "གཅིག་ཁྱུགས་ཀྱི་ཤར་བའི་ཚེ་།",
            "གང་ཤར་བ་དེ་ལ་རྗེས་མཐུད་དུ་མ་སོང་བར་",
            "རང་ངོ་ཧྲིག་གིས་ཤེས་པར་བྱ་བ་ཁོ་ནས་ཆོག་གི་ཆེད་དུ་བཀག་པའམ། ",
            "སྒོམ་ལ་ཚུར་བཀུག་པའམ། ",
            "གཉེན་པོ་གཞན་གྱིས་གཅུན་པ་སོགས་གང་ཡང་མི་བྱ་སྟེ",
            "དེ་དག་གང་བྱས་ཀྱང་སེམས་ཉིད་",
            "མ་བཅོས་བཟོ་མེད་སྐྱོང་བའི་གནད་མ་ཡིན་ཅིང་། ",
            "ལམ་གྱི་བྱེ་བྲག་གཞན་ལས་སྣ་ཚོགས་འབྱུང་མོད་ཀྱང་། ",
            "འདི་སྐབས་སུ་ནི་གང་ཤར་རང་ངོ་ཤེས་པའི་",
            "ལམ་ཁོ་ན་ཡིན་པས་ཐབས་གཞན་བཙལ་ན་",
            "ཕྱག་རྒྱ་ཆེན་པོའི་སྒོམ་དུ་མི་འགྱུར་ཏེ",
            "དེ་ཡང་བྲམ་ཟེ་ཆེན་པོས། ",
            "འགྲོ་རྣམས་བསམ་གཏན་རྩོལ་བས་བསླད། །",
            "བསྒོམ་རྒྱུ་ཅི་ཡང་མེད་པ་ལ།།",
            ""
        ],
        [
            "ཡེངས་སུ་སྐད་ཅིག་མི་འདོད་པས། །",
            "ཕྱག་རྒྱ་ཆེན་པོ་སྒོམ་པ་ཡིན།།",
            "ཞེས་གསུངས་ཤིང་། ",
            "དེ་ལྟར་སེམས་ཀྱི་གནས་ལུགས་",
            "ཇི་བཞིན་པའི་ཐོག་ཏུ་མཉམ་པར་བཞག་པས། ",
            "ཞི་གནས་ཀྱི་ཉམས་གསུམ་པོ་རིམ་ཅན་དུ་",
            "འཆར་བར་འགྱུར་ཏེ",
            "གང་ཞེ་ན། ",
            "དང་པོར་སེམས་ཆེར་རྒོད་ཅིང་འཕྲོ་བའི་རྟོག་པ་",
            "སྔར་ལས་ཀྱང་མང་དུ་སོང་བ་ལྟ་བུའི་བར་མཚམས་འགར་",
            "ཅུང་ཟད་ཙམ་རེ་གནས་པ་ཞིག་འབྱུང་བའི་",
            "འཕྲོ་བ་དེ་ལ་སྐྱོན་དུ་མི་བལྟ་སྟེ",
            "སྔོན་ཆད་འཕྲོ་བ་ཤ་སྟག་ཡིན་ཀྱང་ངོས་མ་ཟིན་པ་དེ་",
            "འདི་སྐབས་འཕྲོ་གནས་ཀྱི་དབྱེ་བ་ཤེས་པ་ཡིན་ཚེ། ",
            "ཞི་གནས་དང་པོ་རི་གཟར་གྱི་འབབ་ཆུ་ལྟ་བུ་ཞེས་།",
            "དེ་ལྟར་བསྐྱངས་པས་རྣམ་རྟོག་ཕལ་ཆེར་མགོ་ནོན་ཏེ་",
            "འཇམ་ཉལ་གྱི་འགྲོ་ཞིང་",
            ""
        ],
        [
            "ལུས་སེམས་བདེ་འབོལ་གྱི་སོང་བས་བྱ་བྱེད་གཞན་ལ་",
            "ཞེན་པ་མི་འཇུག་པར་མཉམ་བཞག་ལ་སྤྲོ་ཞིང་།",
            "ཐེངས་རེ་ཙམ་ལས་གཞན་རྟོག་པའི་འགྱུ་འཕྲོ་",
            "མེད་པའི་གནས་པ་ཤས་ཆེར་གྱུར་པ་ནི། ",
            "ཞི་གནས་བར་མ་ཆུ་བོ་དལ་འབབས་ལྟ་བུ་དང་། ",
            "སླར་ཡང་རྣམ་གཡེང་མེད་པར་བརྩོན་པས་ཉམས་སུ་བླངས་ན",
            "ལུས་ཀྱི་ཚོར་བའི་ཟུག་རྔུ་གང་ཡང་མེད་པར་བདེ་ཆམ་མེ། ",
            "སེམས་གསལ་དྭངས་རྟོག་པ་མེད་པར་",
            "ཉིན་མཚན་འདས་པ་མི་ཚོར་ཞིང་",
            "ཇི་ཙམ་མཉམ་པར་བཞག་གི་བར་དུ་གཡོ་བ་མེད་ཅིང་",
            "རྐྱེན་གྱིས་མི་གནོད་ལ",
            "ཉོན་མོངས་མངོན་གྱུར་ཞི་ཞིང་",
            "ཟས་གོས་སོགས་ཀྱི་ཞེན་པ་ཆེར་མི་འབྱུང་བ་དང་། ",
            "ཟག་བཅས་ཀྱི་མངོན་ཤེས་དང་གསལ་སྣང་གི་ཉམས་ཀྱི་",
            "བྱེ་བྲག་སྣ་ཚོགས་འཆར་བ་སོགས་",
            "ཐུན་མོང་གི་ཡོན་ཏན་ལྟར་སྣང་བ་དུ་མ་འབྱུང་བ་ནི་",
            "ཞི་གནས་མཐར་ཐུག་རྒྱ་མཚོ་མི་གཡོ་བ་ལྟ་བུ་ཞེས་བྱ་ཞིང་",
            ""
        ],
        [
            "འདི་སྐབས་སུ་བླ་མ་ཉམས་མྱོང་ཅན་དང་",
            "མ་ཕྲད་ཅིང་སྙིང་རུས་ཆེ་ལ་",
            "ཐོས་པ་ཆུང་བའི་སྒོམ་ཆེན་པ་མང་པོ་ཡོན་ཏན་ལྟར་",
            "སྣང་བ་ལ་རློམ་སེམས་སྐྱེས་ཤིང་། ",
            "སྐྱེ་བོ་དག་གིས་ཀྱང་གྲུབ་ཐོབ་ཏུ་མཐོང་བ་ལ་བརྟེན་ནས་",
            "རང་གཞན་མང་པོ་ཕུང་ཉེན་ཡོད་པས་གཟབ་འཚལ་ལོ། །",
            "དེ་ལྟར་ཞི་གནས་ཀྱི་སྒོམ་རྐྱང་པས་ནི། ",
            "ཕྱག་རྒྱ་ཆེན་པོའི་ཉམས་ལེན་དངོས་གཞིར་རུང་བ་མ་ཡིན་ཀྱང་",
            "གཞི་རྟེན་གྱི་ཚུལ་དུ་ངེས་པར་གལ་ཆེ་བར་གསུངས་ཤིང་། ",
            "དེ་ཡང་། ",
            "རྒྱལ་བ་ལོ་རས་ཀྱིས། ",
            "གསལ་ཆ་མེད་པའི་ཞི་གནས་ལྟེང་པོ། །",
            "བསྒོམ་ཡུན་རིང་ཡང་དོན་མི་རྟོགས་ཀྱི། །",
            "ལྟ་སྟངས་རིག་པའི་ངར་དང་ལྡན་པས། །",
            "ཐུན་ཆུང་འཕྲོ་ལ་མཐུད་ཅིང་སྒོམས་ཤིག །",
            "ཅེས་གསུངས་སོ།།",
            "དངོས་གཞི་ལྷག་མཐོང་ནི། ",
            "དེ་ཡང་སེམས་ཀྱི་ངོ་བོ་ལ་དབྱིབས་ཁ་དོག་སོགས་",
            "མཚན་མ་དངོས་ཅན་དུ་གྲུབ་མ་གྲུབ་དང་། ",
            "བྱུང་གནས་འགྲོ་གསུམ། ",
            "སྐྱེ་འགག་ཡོད་མེད་རྟག་ཆད་མཐའ་དབུས་ལ་སོགས་ཀྱི་",
            "བརྡར་ཤའི་ཐེ་ཚོམ་ཕུ་ཐག་མ་ཆོད་ན་",
            "ལྟ་བ་ཡིན་ལུགས་ཀྱི་ཐོག་ཏུ་མི་ཕེབས། ",
            "དེ་མ་ཕེབས་ན་སྒོམ་རང་བབས་རང་འགྲོས་ཀྱི་སྐྱོང་ཚུལ་མི་།",
            "དེ་མ་ཤེས་ཚེ་",
            "ཞི་གནས་བླུན་རྨོངས་དང་སྡུག་བཙིར་སེམས་འཛིན་གྱི་",
            "སྙིང་རུས་ཇི་ཙམ་བྱས་ཀྱང་",
            "ཁམས་གསུམ་འཁོར་བའི་རྒྱུ་འབྲས་ལས་མ་འདས་ཚེ། ",
            "དེས་ན་བླ་མ་མཚན་ལྡན་གྱི་དྲུང་དུ་སྒྲོ་འདོགས་བཅད་ཅིང་། ",
            "ཁྱད་པར་གསང་སྔགས་བྱིན་རླབས་ཀྱི་ལམ་པ་ཡིན་ཕྱིར་",
            "མོས་གུས་གསོལ་འདེབས་ལ་འབད་པས་",
            "བརྒྱུད་པའི་བྱིན་རླབས་ཀྱི་རྟོགས་པ་འཕོ་ཐབས་ལ་།",
            ""
        ],
        [
            "དེ་ལྟར་བྱས་ཚེ་རང་གི་རིག་པ་ཡེ་གདོད་མ་ནས་",
            "ཆོས་སྐུའི་ངོ་བོར་ལྷུན་གྲུབ་ཏུ་ཡོད་པའི་",
            "ཚུལ་སྔར་ལྟ་བའི་སྐབས་སུ་བཤད་པ་བཞིན། ",
            "མངོན་སུམ་རྟོག་བྲལ་གྱི་ཡེ་ཤེས་ཡོད་མེད་",
            "ཡིན་མིན་རྟག་ཆད་གང་གི་ཡང་མཐར་མ་ལྷུངས་ཤིང་། ",
            "གསལ་རིག་སྟོང་གསུམ་དབྱེར་མེད་དུ་མྱོང་ཞིང་",
            "ཤེས་ཀྱང་དཔེས་མཚོན་དུ་མེད་ལ་",
            "ཚིག་གིས་བརྗོད་ཐབས་ཟད་པ། ",
            "རང་བྱུང་རང་གསལ་དུ་ཧྲིག་གེ་བ་འདི་ལ་",
            "ལྷག་མཐོང་ཞེས་མིང་དུ་བཏགས་མོད་ཀྱི། ",
            "འདི་ཉིད་དང་པོ་སོ་སོ་སྐྱེ་བོའི་དུས་ནས་རང་དང་",
            "འདུ་འབྲལ་སྐད་ཅིག་མེད་ཀྱང་གདམས་ངག་དང་",
            "བྱིན་རླབས་ཀྱིས་མ་ཟིན་པས་ངོ་མ་།",
            "བར་དུ་ཞི་གནས་ལ་མཉམ་པར་འཇོག་མཁན་ནམ། ",
            "གནས་མི་གནས་ལྟ་མཁན་སོགས་ཐམས་ཅད་",
            "ཁོ་རང་ཡིན་ཀྱང་རང་གིས་རང་མ་མཐོང་བ་ལྟ་བུར་གྱུར་པ་།",
            "ཐ་མལ་པའི་དུས་ཀྱི་རྣམ་རྟོག་ལུ་གུ་རྒྱུད་དུ་",
            "འཕྲོ་བ་དེ་ཉིད་ལྷག་མཐོང་",
            "ཁོ་རང་རྣམ་རྟོག་ཏུ་སྣང་བ་ལས་གཞན་མིན་།",
            "ཞི་གནས་ཀྱི་ཉམས་དང་བདེ་གསལ་མི་རྟོག་དེ་",
            ""
        ],
        [
            "ཐམས་ཅད་ལྷག་མཐོང་གི་རིག་པ་",
            "ཁོ་རང་དག་ཏུ་ཤར་བ་ལས་གཞན་མིན་ཀྱང་། ",
            "བློ་བྲལ་རྗེན་པའི་རང་ངོ་མ་རིག་ན་",
            "གནས་ཆ་རྐྱང་པ་སོང་ནས་",
            "བྱང་ཆུབ་ཀྱི་རྒྱུ་རུ་མི་འགྲོ་བ་ཡིན་ཞིང་",
            "རང་ངོ་མཐོང་ཕྱིན་ཆད་ནི་གནས་འཕྲོ་གང་ཡང་",
            "ལྷག་མཐོང་ངམ་ཕྱག་རྒྱ་ཆེན་པོར་མ་གྱུར་པ་ཅི་ཡང་།",
            "ལོ་རས་ཀྱིས། ",
            "ཚོགས་དྲུག་ཡུལ་དུ་ཅིར་ཤར་ཡང་། །",
            "ཡིད་ཀྱི་འཛིན་པ་མ་ཞུགས་ན།།",
            "ཐམས་ཅད་རང་སྣང་རང་གྲོལ་ཡིན།།",
            ""
        ],
        [
            "དབྱེར་མེད་རྟོགས་སམ་སྒོམ་ཆེན་ཀུན། །",
            "ཞེས་གསུངས་སོ།།",
            "དེ་ཡང་སྤྱི་ལྟར་།",
            "རྣམ་རྟོག་རང་སར་ཞི་ནས་",
            "སེམས་བདེ་གསལ་མི་རྟོག་གི་",
            "ངང་དུ་གནས་པ་ནི་ཞི་གནས། ",
            "སེམས་ཀྱི་ངོ་བོ་རང་གསལ་ཡུལ་མེད་སྒྲོ་སྐུར་དང་",
            "བྲལ་བ་རྗེན་ནེ་ལྷང་ངེར་མཐོང་བ་ནི་ལྷག་མཐོང་། ",
            "ཞེས་པ་དང་། ",
            "ཡང་རྣམ་རྟོག་འཕྲོ་འདུ་བྲལ་བ་ཞི་གནས། ",
            "འགྱུ་བ་རང་ངོ་ཤེས་པ་ལྷག་མཐོང་། ",
            "ཞེས་སོགས་མང་ཡང་དོན་ལ་ནི་གང་སྣང་ཅིར་ཤར་",
            "ཐམས་ཅད་ཞི་ལྷག་དབྱེར་མེད་ཁོ་ན་",
            "ལས་མ་འདས་ཏེ",
            "གནས་པ་དང་འགྱུ་བ་ནི་སེམས་ཁོ་རང་",
            "གཅིག་པུའི་རོལ་པ་ལས་མ་འདས་པས། ",
            "དེ་གཉིས་གང་གི་ཚེ་ཡང་རང་ངོ་ཤེས་ན་",
            ""
        ],
        [
            "ལྷག་མཐོང་གི་རང་བཞིན་ཉིད་དང་། ",
            "ཕྱི་རོལ་ཚོགས་དྲུག་གི་སྣང་བ་གང་ལ་ཡང་",
            "ཨ་འཐས་ཀྱི་ཞེན་པ་མ་ཞུགས་པ་ནི་ཞི་གནས། ",
            "འཆར་སྒོ་འགག་མེད་དུ་སྣང་བ་ལྷག་མཐོང་།",
            "སྣང་ཐོག་ཏུ་ཞི་ལྷག་ཟུང་འཇུག་ཚང་།",
            "རྣམ་རྟོག་ལྷངས་ཀྱི་ཤར་ཚེ་རང་ངོ་",
            "ཧྲིག་གིས་ཤེས་པར་བྱེད་པ་ཞི་གནས། ",
            "དེ་ཉིད་རང་སེམས་བློ་བྲལ་རྗེན་པར་གྲོལ་བ་ལྷག་མཐོང་།",
            "རྟོག་ཐོག་ན་ཡང་ཞི་ལྷག་ཟུང་འཇུག །",
            "ཡང་ཉོན་མོངས་པ་ཤིན་ཏུ་དྲག་པོ་ཞིག་སྐྱེས་པའི་ཚེ་ནའང་",
            "དེའི་རྗེས་སུ་ཨ་འཐས་མ་སོང་བ་རང་ངོ་ལ་བལྟ་བ་ནི་ཞི་གནས། ",
            "ལྟ་མཁན་གྱི་རིག་པ་དང་བལྟ་བའི་ཉོན་མོངས་",
            "སོ་སོར་མ་གྲུབ་པའི་གསལ་སྟོང་རྗེན་པ་ནི་ལྷག་མཐོང་།",
            "ཉོན་མོངས་ཀྱི་ཐོག་ཏུ་ཡང་ཞི་ལྷག་ཟུང་འཇུག་ཚང་།",
            "མདོར་ན་སེམས་ཉིད་རང་གི་ངོ་བོ་ལ་ནི་",
            "གནས་འགྱུ་འཕྲོ་འདུ་བཟང་ངན་དུ་གྲུབ་པ་མེད་ཅིང་། ",
            "དེ་དག་ཏུ་སྣང་བ་རྣམས་ནི་རོལ་རྩལ་ལས་",
            "འགག་མེད་ཀྱི་འཆར་ཚུལ་ཙམ་ཡིན་ཚེ། ",
            "ཞི་གནས་ལྷག་མཐོང་ཡང་དེ་བཞིན་དུ་",
            "དབྱེར་མེད་ཟུང་འཇུག་ཁོ་ནར་གྲུབ་ཀྱང་། ",
            "རྣམ་པ་ལྟར་གང་ཟག་གིས་འཇུག་པ་",
            "བདེ་བའི་སླད་དུ་མིང་དང་དབྱེ་བ་སོ་སོར་བསྟན་ལ",
            ""
        ],
        [
            "གོང་དུ་ཞི་གནས་རྐྱང་པས་ཕྱག་ཆེན་གྱི་",
            "སྒོམ་དངོས་གཞི་རུ་གོ་མི་ཆོད་པར་བཤད་པའི་རྒྱུ་མཚན་ཡང་། ",
            "གནས་ཆ་གཅིག་པུ་ནི་འཇིག་རྟེན་གྱི་བསམ་གཏན་ཞེས། ",
            "ཕྱི་རོལ་མུ་སྟེགས་པ་དང་ནང་པའི་ཡང་",
            "ཉན་རང་གི་བསམ་གཏན་དག་དང་། ",
            "ལྷ་གནས་རྣམས་ཀྱི་ཏིང་འཛིན་དང་ཐུན་མོང་བ་ཡིན་ཕྱིར། ",
            "སྔགས་ཀྱི་དབང་བཞི་པའི་ལམ་དངོས་མ་ཡིན་པ་དང་། ",
            "ཁྱད་པར་གནས་ཉམས་ལ་ཞེན་འཛིན་ཡོད་པ་ནི་",
            "ཕྱག་རྒྱ་ཆེན་པོར་མི་རུང་།",
            "ཕྱག་ཆེན་ནི་སྣང་སྲིད་ཆོས་སྐུ་ལམ་བྱེད་ཀྱི་སྐབས་ཡིན་ཚེ། ",
            "གནས་པ་དང་འགྱུ་བ་གཉིས་ལ་བཟང་ངན་དང་",
            "སྒོམ་ཡིན་མིན་གྱི་སྤང་བླང་བྱེད་ན་",
            "སྣང་སྲིད་ཆོས་སྐུ་ཅིར་སྣང་ཕྱག་ཆེན་",
            "གང་ཤར་བཟོ་མེད་དུ་མི་རུང་བས་།",
            "༈།དེ་ལྟར་ཞི་ལྷག་གི་དོན་མདོ་ཙམ་སྨོས་།",
            "ད་ནི་སྐྱོན་ཡོན་དང་གོལ་སའི་བྱེ་བྲག་ཅུང་ཟད་འཆད་།",
            "འདི་ལའང་",
            "སྤྱིར་མཉམ་བཞག་སྐྱོང་ཚུལ་མ་ཤེས་པའི་ནོར་ས་དང་། ",
            "བྱེ་བྲག་ཏུ་གོལ་ས་དང་ཤོར་སའི་",
            "རྣམ་གྲངས་སྐྱོན་སེལ་བཤད་པ་དང་གཉིས་ཀྱི། ",
            "དང་པོ་ནི། ",
            "དེ་ཡང་ཕྱག་རྫོགས་ལམ་གཅོད་ཞི་བྱེད་སོགས་",
            "སྒོམ་གྱི་མན་ངག་ཟབ་རྒྱས་མཐའ་ཡས་པ་",
            "ཀུན་གྱི་དགོངས་པའི་གནད་གཅིག་ཏུ་མཐུན་པར་",
            "རང་སེམས་མ་བཅོས་པར་འཇོག་པ་ཉིད་ལགས་ཀྱང་། ",
            "གང་ཟག་སོ་སོའི་གོ་ཚུལ་གྱི་དབང་གིས་",
            "སྣ་ཚོགས་ཞིག་སྣང་མོད་དེ",
            ""
        ],
        [
            "དེ་ལས་སྒོམ་ཆེན་པ་འགའ་ཞིག་ནི། ",
            "ཚོགས་དྲུག་གི་སྣང་བ་ཕྲ་རགས་ཐམས་ཅད་འགགས་པའི་",
            "ཤེས་པ་རྟོག་མེད་ཁོ་ན་ལ་སྒོམ་དུ་འཛིན་པར་གདའ་།",
            "དེ་ནི་ཞི་གནས་ལྟེང་པོར་གོལ་བ་དང་། ",
            "འགའ་ཞིག་ནི་དྲན་རིག་གིས་མ་ཟིན་པའི་",
            "གཏི་མུག་ལུང་མ་བསྟན་ལ་སྒོམ་བརྟན་པོ་རུ་རློམ། ",
            "ལ་ལས་ནི་སེམས་གསལ་སིང་ངེ་བ་དང་། ",
            "བདེ་ལྷན་ནེ་བ་དང་། ",
            "སྟོང་ཆམ་མེ་བ་སོགས་ལ་སྒོམ་དུ་འཛིན་ཏེ་ཉམས་ལ་།",
            "ལ་ལས་རྟོག་པ་སྔ་མ་འགགས་ནས་",
            "ཕྱི་མ་སྐྱེས་པའི་བར་གྱི་ཤེས་པ་",
            "ཧད་པོ་ཁོ་ན་དགོས་པར་འདོད་དེ་སྒོམ་དུམ་བུ་རུ་།",
            "ཡང་། ",
            "ལ་ལས་ནི་སེམས་ཉིད་ཆོས་སྐུ་ཡིན་ནོ།།",
            ""
        ],
        [
            "སྟོང་པ་།",
            "ངོས་བཟུང་མེད་དོ་སྙམ་པ་སོགས་ཡིད་ལ་བཅངས་པ་དང་། ",
            "དེ་བཞིན་དུ་ཐམས་ཅད་བདེན་པར་མ་གྲུབ་པའོ།།",
            "སྒྱུ་མ་ལྟ་བུའོ།།",
            "ནམ་མཁའ་ལྟ་བུའོ་སྙམ་པ་ལ་སོགས་པའི་",
            "འཛིན་སྟངས་ལ་སྒོམ་དུ་འདོད་པ་ནི་",
            "བློས་བྱས་ཡིད་དཔྱོད་ཀྱི་མཐར་ལྷུང་།",
            "འགའ་ཞིག་ནི་གང་དྲན་ཅིར་ཤར་ཐམས་ཅད་",
            "སྒོམ་གྱི་རང་བཞིན་ཡིན་ཟེར་།",
            "རྣམ་རྟོག་ཐ་མལ་པའི་དབང་དུ་བཏང་བས་སྨྱོན་པར་གོལ། ",
            "གཞན་དག་ཕལ་ཆེར་ནི་འགྱུ་བ་ལ་སྐྱོན་དུ་བལྟ་ཞིང་",
            ""
        ],
        [
            "དགག་པ་དང་། ",
            "འགྱུས་པ་དེ་ཚུར་བཀུག་ནས་",
            "སྒོམ་ལ་འཇོག་པར་འདོད་ཅིང་། ",
            "འཇུར་དྲན་དམ་པོས་སྡུག་བཙིར་དུ་",
            "འཆིང་བར་བྱེད་པ་སོགས་།",
            "མདོར་ན་སེམས་ཉིད་འདི་གནས་སམ། ",
            "འགྱུའམ། ",
            "རྣམ་རྟོག་དང་ཉོན་མོངས་སུ་ཀར་རེ་འདུག་གམ། ",
            "བདེ་གསལ་མི་རྟོག་གང་རུང་དུ་ལྷན་ནེར་འདུག་གམ། ",
            "གང་ལྟར་སྣང་ཡང་དེ་ཀའི་རང་ཐོག་ཏུ་བཟོ་བཅོས་",
            "སྤོང་བསྒྱུར་མི་དགོས་པར་གཉུག་མ་ལྷན་སྐྱེས་ཀྱི་",
            "རང་འགྲོས་བསྐྱངས་ཤེས་པ་ནི་ཤིན་ཏུ་དཀོན་པར་མཆིས་ཚེ། ",
            "ངེས་དོན་གྱི་མདོ་རྒྱུད་དང་། ",
            "གྲུབ་ཐོབ་བརྒྱུད་པའི་བཀའ་འབུམ་མན་ངག་ཁྲིད་ཡིག་སོགས་ཀྱི་",
            "དགོངས་པ་དངོས་བསྟན་དང་མཐུན་པའི་",
            "ཉམས་ལེན་སྐྱོན་མེད་ཞིག་དགོས་པར་སྣང་ངོ་། ",
            "༈།བྱེ་བྲག་གི་གོལ་ས་དང་ཤོར་སའི་དབྱེ་བསལ་ནི། ",
            "སྒྲུབ་བརྒྱུད་གོང་མ་རྣམས་ཀྱི་གསུང་ལས་",
            "ཞིབ་རྒྱས་འབྱུང་མོད་ཀྱི། ",
            "འདིར་ཡང་རྐང་གྲངས་བརྡ་མཚོན་ཙམ་བཤད་ན",
            "དེ་ཡང་མཉམ་བཞག་གི་སྐབས་སུ་",
            "བདེ་གསལ་མི་རྟོག་གསུམ་གང་རུང་གི་ཉམས་ལ་ཞེན་།",
            ""
        ],
        [
            "འདོད་ཁམས། གཟུགས་ཁམས། ",
            "གཟུགས་མེད་ཀྱི་ཁམས་དང་གསུམ་དུ་སྐྱེ་བའི་རྒྱུ་བྱེད་།",
            "དེ་དག་ཏུ་སྐྱེས་ནས་ཚེ་ཚད་རྫོགས་པ་དང་",
            "སླར་ངན་སོང་དུ་ལྷུང་བ་ལས་",
            "སངས་རྒྱས་ཀྱི་ལམ་དུ་མི་འགྱུར་ཞིང་།",
            "དེ་ཚུལ་ཞིབ་ཏུ་དབྱེ་།",
            "བྱེ་བྲག་ཏུ་སྙོམས་འཇུག་གི་བསམ་གཏན་དགུ་ཡོད་།",
            "དེ་ཡང་ཞི་གནས་ལ་མཉམ་པར་བཞག་ཚེ། ",
            "གཟུང་འཛིན་རགས་རྟོག་མེད་ཀྱང་",
            "བསྒོམ་བྱ་སྒོམ་བྱེད་ཀྱི་བློས་བཅིངས་པ་ནི་",
            "བསམ་གཏན་དང་པོའི་ཏིང་ངེ་འཛིན་ཞེས་བྱ་སྟེཅིའི་ཕྱིར་ན། ",
            "བསམ་གཏན་དང་པོའི་ལྷ་གནས་རྣམས་ན་དེ་ལྟར་བསྒོམ་པ་ཡིན་ཚེ། ",
            "དེ་ལྟ་ཡང་དེ་བཞིན་བསྒོམ་ན་",
            "བསམ་གཏན་དང་པོའི་ལྷ་རུ་སྐྱེ་བའི་རྒྱུ་བྱེད་དོ།།",
            ""
        ],
        [
            "དེ་བཞིན་དུ་རྟོག་དཔྱོད་ཀྱི་ཤེས་པ་མེད་ཀྱང་",
            "དགའ་བདེའི་ཏིང་ངེ་འཛིན་གྱི་",
            "རོ་མྱོང་བར་བྱེད་པ་ནི་བསམ་གཏན་གཉིས་པ། ",
            "སེམས་གཡོ་བ་མེད་ཅིང་དབུགས་ཀྱི་འབྱུང་རྔུབ་ཙམ་ལ་",
            "བརྟེན་པ་ནི་བསམ་གཏན་གསུམ་པ། ",
            "རྣམ་རྟོག་ཐམས་ཅད་དང་བྲལ་ལ་",
            "གསལ་བའི་སྒོ་མ་འགགས་པ་ནམ་མཁའ་ལྟ་བུའི་",
            "ཏིང་ངེ་འཛིན་ནི་བསམ་གཏན་བཞི་པ་།",
            "དེ་ལྟར་འདི་དག་ནི་འཇིག་རྟེན་པའི་ཏིང་ངེ་འཛིན་རྣམས་ཀྱི་",
            "ནང་ནས་ནི་མཆོག་ཏུ་གྲགས་ཤིང་",
            "ལྷག་མཐོང་གི་གཞི་རྟེན་ཡིན་ཀྱང་། ",
            "ཞེན་པས་བསྒོམས་ན་",
            "ཕྱག་ཆེན་གྱི་གོལ་སར་འགྱུར་ཏེ་",
            "བསམ་གཏན་གྱི་ལྷ་དེ་དག་ཏུ་སྐྱེ་བའི་རྒྱུ་ཡིན་པའི་ཕྱིར་རོ། །",
            "ཡང་ཆོས་ཐམས་ཅད་ནམ་མཁའ་ལྟར་མཐའ་ཡས་སོ་སྙམ་པ་དང་། ",
            "༡ རྣམ་པར་ཤེས་པ་འདི་ནི་ཕྱོགས་སུ་",
            "མ་ལྷུང་མ་གྲུབ་ཅིང་མཐའ་ཡས་པའོ་སྙམ་པ་དང་། ",
            "༢ འདུ་ཤེས་ནི་མེད་པ་དང་ཡོད་པ་མ་ཡིན་ཏེ་",
            "བློས་བྱར་མེད་དོ་སྙམ་པ་དང་། ",
            "༣ སེམས་འདི་ནི་ཅི་ཡང་མེད་པའི་སྟོང་པའོ་སྙམ་པ་།",
            ""
        ],
        [
            "༤ དེ་ལྟར་རིམ་པ་བཞི་པོ་འདིའི་ངང་ལ་འཇོག་།",
            "ནམ་མཁའ་མཐའ་ཡས། ",
            "རྣམ་ཤེས་མཐའ་ཡས། ",
            "ཡོད་མིན་མེད་།",
            "ཅི་ཡང་མེད་པ་སྟེ་གཟུགས་མེད་སྐྱེ་མཆེད་མུ་བཞིར་",
            "གོལ་བའི་སྐྱོན་ཅན་ནོ།།",
            "དེ་ཐམས་ཅད་ཀྱི་རྟོག་པ་སྤང་བའི་",
            "སེམས་ཉིད་ཡུལ་ལ་འཇུག་པ་བཀག་ཅིང་",
            "རླུང་སེམས་རྒྱུ་བ་ཆད་པར་གནས་པ་ནི་",
            "ཉན་ཐོས་ཞི་བའི་ཏིང་འཛིན་ཡིན་།",
            "འདི་ཞི་གནས་ཀྱི་མཐར་ཐུག་ཏུ་བཤད་ཀྱང་",
            "ལྷག་མཐོང་གིས་མ་ཟིན་ཚེ། ",
            "འདི་སྐབས་ཀྱི་སྒོམ་སྐྱོན་མེད་ནི་མ་ཡིན་ནོ།།",
            "དེ་ལྟར་སྙོམས་འཇུག་གི་བསམ་གཏན་དགུ་པོ་དག་",
            "སོ་སོས་གནས་སྐབས་སུ་མངོན་ཤེས་རྫུ་འཕྲུལ་སོགས་",
            "འགྲུབ་པའི་ཡོན་ཏན་ཙམ་ཡོད་ཀྱང་། ",
            "འདིར་ནི་མཐར་ཐུག་གི་འབྲས་བུ་རྫོགས་བྱང་ཉིད་བསྒྲུབ་པ་ལས། ",
            "ཀུན་རྫོབ་ལྟར་སྣང་གི་ཡོན་ཏན་མི་བསྒྲུབ་ཅིང་། ",
            "གལ་ཏེ་ཤུགས་ཀྱིས་འགྲུབ་ཀྱང་",
            "དེ་ལ་ཞེན་པ་དང་རློམ་སེམས་སྐྱེས་ན་",
            ""
        ],
        [
            "བྱང་ཆུབ་ཀྱི་བར་ཆད་དངོས་ཡིན་པའི་",
            "ཚུལ་རྣམས་ཤེས་དགོས་།",
            "༈།",
            "དེ་ལྟར་ནོར་སའམ་གོལ་ས་བཤད་།",
            "ད་ནི་ཤོར་ས་བརྒྱད་ཀྱི་རྣམ་གྲངས་སྟོན་།",
            "དེ་ཡང་སེམས་ཉིད་རྣམ་ཀུན་མཆོག་ལྡན་སྣང་སྟོང་ཟུང་འཇུག་",
            "རྒྱུ་འབྲས་རྟེན་འབྲེལ་འགག་མེད་དུ་མི་རྟོགས་པར། ",
            "སྟོང་པ་ཁ་ལྟ་ལ་འབྱམས་པ་ནི་",
            "སྟོང་ཉིད་གཤིས་ལ་ཡེ་ཤོར་དུ་",
            "སོང་བ་ཞེས་བྱ་བ་ཡིན་པས། ",
            "དེའི་སྐྱོན་རིག་པར་བྱ་ཞིང་",
            "༡ དེ་བཞིན་དུ་སྒོམ་ལ་ཞུགས་ནས་དོན་ཡིན་ཚུལ་ཙམ་གོ་ཡང་། ",
            "ཉམས་མྱོང་རྒྱུད་ལ་མ་སྐྱེས་ཤིང་",
            "སྐྱེས་པ་དག་ཀྱང་བརྗེད་།",
            "གཞན་ལ་ཚིག་འཆད་ཤེས་ཀྱང་",
            "དོན་རང་གི་རྒྱུད་ལ་མེད་པ་",
            "དེ་ལ་གཤིས་ཀྱི་ཕྲལ་ཤོར་ཞེས་།",
            ""
        ],
        [
            "༢ །ཡང་། ",
            "ད་ལྟ་དགོས་རྒྱུ་འདི་ལམ་ཡིན་།",
            "ཕྱིས་ནས་འབྲས་བུ་གཞན་ཞིག་འཐོབ་རྒྱུར་",
            "འདོད་པ་ལ་ལམ་གྱི་ཡེ་ཤོར་ཟེར་།",
            "༣ རང་སེམས་ཐ་མལ་ཤེས་པ་སྐྱོང་བ་འདིས་གོ་མི་ཆོད་པར། ",
            "བློས་བྱས་ཀྱི་སྒོམ་བཟང་བཟང་པོར་འདོད་པ་ཞིག་",
            "ལོགས་སུ་འཚོལ་བ་ལ་ལམ་གྱི་ཕྲལ་ཤོར་ཞེས་།",
            "༤ ཡང་། ",
            "ཉོན་མོངས་ལྟ་བུ་སྐྱེས་པའི་ཚེ། ",
            "དེའི་རང་ངོ་ལམ་ཁྱེར་མི་ཤེས་པར། ",
            "ཐེག་པ་འོག་མ་ལྟར་ཐབས་གཞན་ཞིག་བསྒོམ་པ་ནི། ",
            "གཉེན་པོའི་ཡེ་ཤོར་།",
            "༥ རྣམ་རྟོག་ལྟ་བུ་གང་སྐྱེས་ལམ་དུ་ལྷོངས་མ་ཤེས་པར། ",
            "རྐྱེན་དེ་བཀག་པའམ་བཤིག་ནས་སྒོམ་ལ་ཕབ་དགོས་།",
            "གཉེན་པོའི་ཕྲལ་ཤོར་དུ་གོལ། ༦ ཡང་། ",
            "སེམས་ཉིད་ཡེ་སྟོང་རྩ་བྲལ་གྱི་ཡིན་ཚུལ་མ་གོ་བར། ",
            "རང་བཞིན་མ་གྲུབ་པའོ།།",
            ""
        ],
        [
            "སྟོང་ཉིད་དུ་གྱུར་པའོ།།",
            "སྙམ་པ་ལ་སོགས་བློས་བཅོས་པ་དང་། ",
            "ཉི་ཚེ་བའི་སྟོང་པ་སོགས། ",
            "སྟོང་ཉིད་རྒྱས་འདེབས་སུ་ཡེ་ཤོར་དང་། ",
            "༧ སྔོན་མ་རྣམ་རྟོག་གི་རྗེས་སུ་འབྲངས་ནས་ཡེངས་སོ།།",
            "ད་སླར་ལེགས་པོར་བསྒོམ་མོ་སྙམ་པའི་",
            "རྟོག་པ་ཁོ་རང་འཕྲོ་མཐུད་པའི་ངང་ལ་སོང་བའམ། ",
            "དྲན་རིག་མེད་ཀྱང་ཡོད་དོ་སྙམ་པ་ལ་སོགས་རྒྱས་འདེབས་ཕྲལ་ཤོར་།",
            "༨ མདོར་ན་གནས་ལུགས་ཀྱི་རང་མཚང་མ་རིག་ཅིང་",
            "ཡིན་ལུགས་ཀྱི་སྒྲོ་འདོགས་མ་ཆོད་པའི་གནད་ཀྱིས། ",
            "སྒོམ་འདྲ་མིན་དུ་ཤོར་བའི་རིགས་འདི་དག་དང་",
            "གཞན་ཡང་སྣ་ཚོགས་འབྱུང་ཉེན་ཡོད་ལ",
            "འདྲ་མིན་གྱི་སྒོམ་ལ་",
            "ཇི་ཙམ་འབུངས་ཀྱང་ངལ་བ་དོན་མེད་དང་། ",
            "འགའ་ཞིག་གིས་ནི་གནས་་་་་་་་་ཞི་གནས་འགོག་པ་བསྒོམས་པས་ཀླུར་སྐྱེ་བ་སོགས་ ",
            "ངན་ལེན་གྱི་རྒྱུ་རྐྱེན་བྱེད་པས། ",
            "དེས་ན་སྒོམ་མ་ནོར་བ་ཞིག་གལ་ཆེ་བ་དང་། ",
            "གཞན་ཡང་འགའ་ཞིག་གིས་སེམས་རྟོག་མེད་",
            "བྱིང་རྨུགས་ལ་ཞི་གནས་སུ་འཛིན་པ་དང་། ",
            "རྟོག་པས་བརྟག་དཔྱད་ལ་ལྷག་མཐོང་དུ་རློམ་པ་དང་། ",
            "ཨ་འཐས་འཇུར་འཛིན་ལ་"
        ],
        [
            "དྲན་པར་འདོད་པ་དང་། ",
            "བཏང་སྙོམས་ལུང་མ་བསྟན་ལ་",
            "བཅོས་མིན་དུ་ནོར་བ་དང་། ",
            "གནས་ལུགས་ཀྱི་རང་ཞལ་མ་མཐོང་བའི་",
            "ཐ་མལ་པའི་ཤེས་པ་ཕལ་པ་དང་བཟོ་བཅོས་མེད་པའི་",
            "གཉུག་མ་ཐ་མལ་ཤེས་པ་གཉིས་ནོར་བ་དང་། ",
            "ཏིང་འཛིན་བཟང་ཞན་ནམ། ",
            "ཟག་བཅས་ཀྱི་བདེ་བ་ཙམ་ལ་ཟུག་རྔུ་མེད་པ་",
            "རང་བཞིན་མཆོག་གི་བདེ་བར་འདོད་པ་དང་། ",
            "གནས་ལུགས་ཡུལ་མེད་རང་ངོ་ཤེས་པའི་ངེས་པ་མ་རྙེད་པར་",
            "སྣང་ཡུལ་ལ་ཞེན་འཛིན་ཞུགས་པ་དང་",
            "ཡུལ་མེད་འཛིན་པ་བྲལ་བའི་",
            "རང་གསལ་འགག་མེད་གཉིས་ནོར་བ་དང་། ",
            "གསལ་ཆ་འགག་པའི་གཏི་མུག་ལ་",
            "མི་རྟོག་ཡེ་ཤེས་སུ་ནོར་བ་སོགས་མདོར་བསྡུ་ན",
            "ནོར་འཁྲུལ་འདྲ་མིན་ཤོར་གོལ་གྱི་",
            "རིགས་མཐའ་དག་འབྱུང་བའི་རྒྱུ་ནི། ",
            "དང་པོར་ཚོགས་བསགས་སྒྲིབ་སྦྱོང་སོགས་སྔོན་འགྲོ་ལ་",
            "གནད་དུ་མ་བསྣུན་པས་ལས་ངན་གྱི་དྲི་མ་མ་དག་པ་དང་། ",
            "བར་དུ་བྱིན་རླབས་ཀྱི་རླན་གྱིས་མ་ཐུལ་བས་",
            "རང་རྒྱུད་ཐ་རྒོད་རེངས་པ་དང་། ",
            "དངོས་གཞི་སྒྲོ་འདོགས་ཐམས་ཅད་སེམས་ཐོག་ཏུ་མ་ཆོད་པས་",
            "ཁ་ཆོས་ཚིག་འབྱམས་སུ་དྲེད་པ་དང་། ",
            "ཐ་མར་ཉམས་ལེན་རྒྱུད་ལ་མ་ཁེལ་བས་",
            "ཆོས་མིན་འཇིག་རྟེན་མིན་གྱི་སེར་གཟུགས་སྒྲུབ་བརྒྱུད་བསྟན་པའི་",
            "བླ་འཚོང་དུ་གྱུར་པའི་",
            "རིགས་ཅན་མང་པོ་སྙིགས་མའི་ཡང་ཐ་འདིར་མཆིས་ཏེ",
            "སའི་སྙིང་པོ་འཁོར་ལོ་བཅུ་པའི་མདོ་ལས། ",
            "ལས་ཀྱི་རྣམ་སྨིན་རྒྱུ་འབྲས་མི་འདོད་པ། །",
            "དེ་ནི་མུ་སྟེགས་ཆད་པར་སྨྲ་བ་སྟེ།།",
            "ཤི་མ་ཐག་ཏུ་མནར་མེད་དམྱལ་བར་སྐྱེ། །",
            "འདི་ནི་གཞན་ཕུང་རང་ཡང་བརླག་པར་བྱེད།།",
            "ཅེས་གསུངས་པ་དེ་ལྟ་བུར་མ་གྱུར་པའི་",
            "རང་མགོ་བསྒྲིམ་པ་ལ་འབད་པ་གལ་ཆེ་བར་གདའོ།།",
            ""
        ],
        [
            "དེ་ལྟར་ལྟ་སྒོམ་ནོར་འཁྲུལ་ཤོར་",
            "གོལ་གྱི་དབང་དུ་མ་སོང་བར་",
            "མཉམ་བཞག་ལ་རྩེ་གཅིག་ཏུ་འབད་ཅིང་། ",
            "རྗེས་ཤེས་ཀྱང་བློས་བཏང་ཐ་མལ་འཁྲུལ་འབྱམས་ལ་",
            "མི་བསྡད་པར་དྲན་རིག་གིས་ཟིན་པར་བྱས་ན",
            "གང་ཟག་གི་བློ་ཁྱད་དང་དབང་པོའི་",
            "རིམ་པ་གང་ཡིན་དང་མཐུན་པའི་ཉམས་རྟོགས་འབྱུང་ལ༑",
            "སྤྱིར་སྙམ་བྱེད་ཀྱི་སྐབས་འདི་ལ་",
            "མཁས་གྲུབ་སོ་སོའི་བཞེད་པ་མི་གཅིག་པ་",
            "དུ་མའི་དབང་གིས་ངོས་འཛིན་ཚུལ་ཐ་དད་པ་མང་པོ་འབྱུང་།",
            "ལ་ལས་རྣལ་འབྱོར་བཞིའི་སྤྲོས་བྲལ་མན་ཆད་ལ་",
            "མཉམ་རྗེས་དངོས་བསྟན་མེད་པར་གསུངས་པ་དང་། ",
            "འགའ་ཞིག་གིས་ཉམས་ཀྱི་མཉམ་རྗེས་དང་",
            "རྟོགས་པའི་མཉམ་རྗེས་སོ་སོར་དབྱེ་བ་དང་། ",
            "ལ་ལས་རྣལ་འབྱོར་བཞི་སོ་སོ་ལ་",
            "རང་སའི་མཉམ་རྗེས་རེ་ཐ་དད་དུ་གསུངས་པ་སོགས་",
            "མཐའ་ཡས་མོད་ཅིང་། ",
            "དེ་བཞིན་དུ་ཉམས་དང་རྟོགས་པའི་",
            "ཁྱད་པར་ཡང་སྣ་ཚོགས་པའི་ཚུལ་དང་། ",
            "རྩེ་གཅིག་གསུམ་ག་ཉམས་ཁོ་ན་ལས་",
            "རྟོགས་པ་དངོས་མིན་པར་གསུངས་པ་དང་། ",
            "འགའ་ཞིག་གིས་ནི་བསྒོམ་མེད་ལ་",
            "ཟིན་ཚེ་སེམས་ཀྱི་ངོ་བོ་མཐོང་བར་བཞེད་པ་སོགས་",
            "ཕྲ་ཞིབ་ཀྱི་དབྱེ་ཆོས་གྲངས་མེད་པ་ཞིག་སྣང་ལ",
            "གང་ཟག་གི་མོས་ཁམས་བསམ་པས་ཇི་སྙེད་ཀྱི་",
            "གདུལ་ཐབས་ལ་དགོངས་པའི་ཐུགས་རྗེའི་",
            "རྣམ་རོལ་ཡིན་ཕྱིར་བདེན་པ་ཁོ་ནར་",
            "གོར་མ་ཆག་ཕྱིར་སྐྱབས་སུ་མཆི་ཞིང་།",
            ""
        ],
        [
            "ཁོ་བོ་ནི་དེ་ལྟ་བུའི་ས་མཚམས་རྣམས་སུ་",
            "མ་སླེབས་མ་མཐོང་མི་ཤེས་པས། ",
            "འདི་དང་འདི་ནི་ཡིན་ཞིང་འཐད་།",
            "འདི་དང་འདི་དག་ནི་མ་ཡིན་ཅིང་",
            "མི་འཐད་པའི་གཏན་ཚིགས་འདིའོ་ཞེས་ཅི་ཞིག་སྨྲ་།",
            "དམུས་ལོང་གིས་ཁ་དོག་བཟང་ངན་གྱི་དབྱེ་བ་མི་ནུས་པ་ལྟ་བུའོ།།",
            "འོན་ཀྱང་རང་སྐལ་གྱི་གོ་ཚོད་ཙམ་ལ་བརྟེན་ནས་མདོ་ཙམ་བརྗོད་།",
            "དེ་ཡང་མཉམ་རྗེས་ཀྱི་མིང་འདོགས་དང་",
            "བརྡ་མཚོན་ནི་རིམ་གཉིས་བསྒོམ་ཏོ་ཅོག་ལ་ཡོད་པར་གྲུབ་།",
            "ཅིའི་ཕྱིར་ན། ",
            "ཉམས་སུ་ལེན་རྒྱུའི་དངོས་དོན་དེ་ཉིད་བྱ་བྱེད་གཞན་དང་",
            "མ་བསྲེས་པར་ཆིག་དྲིལ་དུ་བྱེད་པ་ནི་མཉམ་བཞག་དང་། ",
            "དེ་ཉིད་ཐུན་མཚམས་སོགས་སུ་གཞན་དང་",
            "བསྲེ་བ་ལ་རྗེས་ཐོབ་ཀྱི་ཐ་སྙད་དང་། ",
            "དེ་དུས་ཀྱི་ཤེས་པ་ལ་རྗེས་ཤེས་དང་། ",
            "སྣང་བ་རྗེས་སྣང་དུ་ཐ་སྙད་གདགས་ཚུལ་ནི་ཀུན་མཐུན་པའི་ཕྱིར། ",
            "སྐབས་འདི་དག་ཏུའང་ལས་དང་པོ་པ་རྣམས་",
            "སྒོམ་དངོས་ལ་འབད་དུས་མཉམ་བཞག་དང་། ",
            "བྱ་བྱེད་འགྲོ་འཆག་ཟ་ཉལ་སོགས་ཀྱི་ཚེ་ནི་",
            "རྗེས་ཀྱི་མིང་གདགས་སུ་རུང་།",
            ""
        ],
        [
            "རྣལ་འབྱོར་དམ་པ་རྣམས་ལ་ནི་",
            "རྟག་ཏུ་ཡེངས་འཁྲུལ་མེད་ཚེ་",
            "མཉམ་རྗེས་དབྱེར་མེད་དམ། ",
            "སྒོམ་ཁོར་ཡུག་ཅེས་བྱའོ།།",
            "དེ་བཞིན་དུ་ཉམས་རྟོགས་གཉིས་ཀྱི་ཤན་འབྱེད་ཡང་། ",
            "ས་མཚམས་མཐོ་དམན་གང་དུ་ཡང་རུང་བའི་",
            "དགེ་སྦྱོར་དེ་ཉིད་སེམས་ཀྱི་ངོ་བོ་དང་",
            "མ་འདྲེས་པར་སྤང་བྱ་དང་གཉེན་པོ་ལྟ་བུའམ། ",
            "བསྒོམ་བྱ་སྒོམ་བྱེད་ཐ་དད་ལྟ་བུ་ནི་ཉམས་ཡིན་ལ",
            "དེ་དང་སེམས་གཉིས་ཐ་མི་དད་པར་",
            "སེམས་ཁོ་རང་དེའི་ངོ་བོར་ཤར་ཞིང་",
            "ཐག་ཆོད་ཀྱི་ངེས་པ་ཐོབ་པ་ལ་རྟོགས་པ་ཞེས་བྱ་།",
            "མདོར་ན་འདི་གཉིས་ནི་སྒོམ་གྱི་སྐབས་གཅིག་པུར་མ་ཟད་།",
            "བླ་མའི་རྣལ་འབྱོར་རམ། ",
            "སྙིང་རྗེ་བྱང་སེམས། ",
            "བསྐྱེད་རིམ་སོགས་ལམ་གྱི་ཉམས་ལེན་ཕལ་མོ་ཆེ་ལ་འགྲོ་།",
            "དཔེར་བྱས་ན་",
            ""
        ],
        [
            "རྡོ་རྗེ་གདན་ལྟ་བུ་ཞིག་གི་དབྱིབས་དང་",
            "བཀོད་པའི་གནས་ཚུལ་རྣམས་གཞན་གྱི་",
            "ངག་ལས་ཐོས་པའི་དོན་འོལ་",
            "སྤྱི་ཙམ་རང་གི་ཡིད་ལ་ཤར་ཞིང་",
            "གཞན་དག་ལ་འཆད་ནུས་པ་དེ་ལ་གོ་བ་།",
            "ཐག་རིང་མོ་ནས་རྡོ་རྗེ་གདན་མཐོང་བའམ། ",
            "བཀོད་པ་རི་མོར་བྲིས་པ་བལྟ་མྱོང་བས་",
            "དོན་ཕལ་ཆེར་ཙམ་བློ་ངོར་ཆུད་པ་",
            "དེ་ལ་མྱོང་བའམ་ཉམས་ཞེས་།",
            "རྡོ་རྗེ་གདན་དུ་རང་ཉིད་ཀྱིས་ཕྱིན་ནས་",
            "ཞིབ་ཏུ་མཐོང་ཞིང་ངེས་པ་དེ་ལ་རྟོགས་པ་",
            "ཤར་བ་ཟེར་བའི་དཔེ་དེ་ལྟ་བུ་དང་མཚུངས་།",
            "དེ་རྣམས་ཀྱང་བློ་ངོར་ཆུད་སླད་ནི་",
            "གང་ཟག་སོ་སོའི་དབང་པོའི་རིམ་པ་གསུམ་གྱི་ཁྱད་པར་།",
            "དེ་ཡང་བརྡ་བསྟན་པ་ཙམ་མམ་",
            "སྐད་ཅིག་ཙམ་ལ་གོ་མྱོང་རྟོགས་པ་ཤར་ནས་",
            ""
        ],
        [
            "དཀའ་བས་འབད་མི་དགོས་པར་",
            "ཡོན་ཏན་མྱུར་དུ་རྫོགས་པ་ནི། ",
            "ཅིག་ཅར་བའི་རིགས་ཞེས་བྱ་སྟེ་",
            "སྐྱེས་ཆེན་སྦྱངས་པ་མངོན་གྱུར་རྣམས་སོ།།",
            "ཡང་ཉམས་རྟོགས་ཡོན་ཏན་རྣམས་གོ་རིམ་མ་ཡིན་པར་",
            "མཐོ་དམན་ངེས་མེད་འཕེལ་འགྲིབ་ཅན་དུ་འཆར་བ་ནི་",
            "ཐོད་རྒལ་བ་ཞེས་བྱ་སྟེ་འབྲིང་པོའོ།།",
            "གཞན་གང་ཟག་ཐུན་མོང་བ་སྤྱི་ལ་",
            "ཉམས་ལེན་བརྩོན་འགྲུས་ཆེ་ཆུང་ལྟར་གྱི་གོ་རིམ་ངེས་ཅན་དུ་ན་",
            "འཕར་བའི་རིགས་ལ་རིམ་གྱིས་པ་ཞེས་བྱ་སྟེ་ཕལ་པ་རྣམས་སོ།།",
            "དེས་ན་རིམ་གྱིས་པ་དང་མཐུན་པའི་",
            "ལམ་རིམ་ལ་གཞན་གཉིས་པོའང་འདུ་བས་དེ་ལྟར་དུ་འཆད་།",
            "སྤྱིར་ཐེག་པ་ཐུན་མོང་བ་ནས་གསུངས་པ་ལ་",
            "ས་བཅུ་དང་ལམ་ལྔས་སངས་རྒྱས་སུ་བགྲོད་མོད་ཀྱི། ",
            "འདིར་མཉམ་མེད་དྭགས་བརྒྱུད་ཡབ་སྲས་ལ་སྒོས་སུ་",
            "གྲགས་པའི་རྣལ་འབྱོར་རིམ་པ་བཞི་དང་། ",
            "དེ་རེ་རེ་ལ་ཆེ་ཆུང་འབྲིང་དུ་ཕྱེ་བའི་བཅུ་གཉིས་པོ་འདི་ནི། ",
            "རྒྱུད་གསང་བ་བསམ་གྱིས་མི་ཁྱབ་པའི་",
            "ལུང་གི་དགོངས་པ་རྗེ་ཟླ་འོད་གཞོན་ནུས་གསལ་བར་མཛད་པ་།",
            ""
        ],
        [
            "རྒྱུད་དེ་ཉིད་ལས། ",
            "སེང་གེ་རྣམ་པར་འགྱིང་བའི་ཏིང་འཛིན་གྱིས། །",
            "མི་གཡོ་རྩེ་གཅིག་དྭངས་པའི་ཤེས་པ་གསལ།།",
            "རང་རིག་ཡེ་ཤེས་ཁོང་ནས་སད་པར་བྱེད།།",
            "བཟོད་པ་བརྟན་པོས་ངན་སོང་སྡུག་བསྔལ་སྤོང་།།",
            "གཉིས་པ་སྒྱུ་མ་ལྟ་བུའི་ཏིང་འཛིན་གྱིས། །",
            "སྤྲོས་དང་བྲལ་བའི་མཉམ་བཞག་ཆེན་པོ་ལས། །",
            "བསམ་གྱིས་མི་ཁྱབ་ཏིང་འཛིན་རྩལ་དུ་འཆར། །",
            "དྲོད་ཐོབ་ནས་ནི་སྐྱེ་ལ་དབང་བ་ཡིན།།",
            "གསུམ་པ་དཔའ་བར་འགྲོ་བའི་ཏིང་འཛིན་གྱིས། །",
            "དུ་མ་རོ་གཅིག་ས་བཅུའི་རྟོགས་པ་ཤར།།",
            ""
        ],
        [
            "དུས་གསུམ་རྒྱལ་བའི་སྲས་པོ་གཞན་དོན་མཛད།།",
            "རྩེ་མོ་ཐོབ་ནས་འཕེལ་བ་རྒྱུན་མི་འཆད།།",
            "བཞི་པ་རྡོ་རྗེ་ལྟ་བུའི་ཏིང་འཛིན་གྱི། །",
            "བསྒོམ་དུ་མེད་པའི་ཉམས་ལེན་བརྩོན་པ་ལས། །",
            "མཁྱེན་པའི་ཡེ་ཤེས་སངས་རྒྱས་ཞིང་ཁམས་མཐོང་།།",
            "མ་བཙལ་ལྷུན་གྲུབ་ཆོས་མཆོག་ཆེན་པོའི་ངང་། །",
            "ཞེས་གསུངས་པ་འདི་དང་དགོངས་མཐུན་ལང་ཀར་གཤེགས་པའི་",
            "མདོ་རུ་ཡང་རྒྱ་ཆེར་བསྟན་པ་དང་། ",
            "སློབ་དཔོན་ཤཱནྟི་པས་ཀྱང་གསལ་བར་མཛད་ཚུལ་རྣམས། ",
            "སྤྱན་སྔ་ཐམས་ཅད་མཁྱེན་པ་སོགས་ཀྱིས་ཞིབ་མོར་ཕྱེས་ཤིང་། ",
            "གཞན་ཡང་རྙིང་ལུགས་ཀྱི་ཕྱག་ཆེན་དག་ཏུའང་",
            "གུ་རུ་རིན་པོ་ཆེས་མདོར་བསྡུས་ནས་གསུངས་ཏེ",
            "དེ་ཡང་གནད་ཀྱི་ཟིན་ཏིག་ལས། ",
            "དགེ་སྡིག་སེམས་སུ་དག་པས་ན།།",
            "མི་དགེའི་ལས་རྣམས་ངང་གིས་སྤོང་།།",
            ""
        ],
        [
            "ཞེས་རྩེ་གཅིག་དང་། ",
            "སེམས་ཉིད་སྤྲོས་དང་བྲལ་བས་ནི། །",
            "གཟུང་དང་འཛིན་པ་ཐམས་ཅད་སྤོང་།།",
            "ཞེས་སྤྲོས་བྲལ་དང་། ",
            "སྣང་བ་ཆོས་ཀྱི་སྐུར་ཤར་བས། །",
            "རྣམ་པར་རྟོག་པ་ཤུགས་ཀྱིས་སྤོང་།།",
            "ཞེས་རོ་གཅིག་དང་། ",
            "འཁོར་འདས་རང་བཞིན་མེད་ཤེས་པས། །",
            "གཉིས་སུ་འཛིན་པ་ཐམས་ཅད་སྤང་།།",
            "ཞེས་བསྒོམ་མེད་།",
            "ཡང་དག་སྤོང་བ་བཞི་དང་",
            "རྣལ་འབྱོར་བཞིའི་དོན་སྦྱར་ནས་གསུངས་པ་དང་། ",
            "ཡང་། ",
            "དྲོད་ནི་སེམས་ཀྱི་ངོ་བོ་མཐོང་།།",
            "རྩེ་མོས་སྐྱེ་མེད་ཆོས་སྐུར་རྟོགས།།",
            ""
        ],
        [
            "བཟོད་པ་འཁོར་འདས་བླང་དོར་མེད།།",
            "ཆོས་མཆོག་འཁོར་འདས་སེམས་སུ་ཐིམ། །",
            "ཞེས་སྦྱོར་ལམ་ངེས་འབྱེད་བཞི་དང་རྣལ་འབྱོར་བཞི་སྦྱར་ཏེ་",
            "གསུངས་པ་སོགས་དགོངས་མཐུན་དུ་མཆིས་ཤིང་། ",
            "རྣལ་འབྱོར་བཞི་པོ་དེ་དག་གི་དངོས་དོན་",
            "ཇི་ལྟར་འཆར་ཚུལ་རིམ་པ་དང་། ",
            "ཞར་ལ་མདོ་ལུགས་ཀྱི་ས་བཅུ་ལམ་ལྔ་",
            "རྫོགས་ཚུལ་རྣམས་ས་བོན་ཙམ་བརྗོད་ན",
            "རྩེ་གཅིག །",
            "སྤྲོས་བྲལ། ",
            "རོ་གཅིག །",
            "བསྒོམ་མེད་དང་བཞི་ལས། ",
            "དང་པོ་རྩེ་གཅིག་གི་རྣལ་འབྱོར་ནི། ",
            "དེ་ཡང་སྐལ་ལྡན་གང་ཞིག་ཚེའི་ཞེན་པ་ཆོད་ཅིང་། ",
            "བླ་མ་ལ་སངས་རྒྱས་དངོས་སུ་མཐོང་སྟེ་",
            "བྱིན་རླབས་གཤའ་མ་ཞུགས་ཤིང་",
            "མཉམ་པར་བཞག་པའི་ཚེ། ",
            "བདེ་གསལ་མི་རྟོག་ངང་ལ་",
            "གནས་ཤིང་ངེས་ཤེས་རྙེད་ལ",
            "རྣམ་རྟོག་ཤར་བ་དག་ཀྱང་",
            "ངོ་ཤེས་པས་རང་གྲོལ་དུ་འགྲོ་བ་ལ་སྒོམ་ཡིན་སྙམ་པའི་",
            "འཛིན་པ་དང་བཅས་པ་འབྱུང་བ་དེ་ནི་རྩེ་གཅིག་ཆུང་ངུ་།",
            ""
        ],
        [
            "སྒྲུབ་བརྒྱུད་གོང་མ་དག་རྩེ་གཅིག་གསུམ་ག་",
            "ཞི་གནས་ཁོ་ནར་བཞེད་ཀྱང་། ",
            "རང་ཉིད་ཀྱི་གོ་ཚོད་ལ་ནི་",
            "གང་ཟག་གི་རིམ་པ་ཐ་དད་ཀྱི་",
            "ཁྱད་ནི་ལོས་ཀྱང་མཆིས་།",
            "གཞན་ནི་གཤིས་ཀྱི་ཡིན་ལུགས་ཤེས་པ་ཞིག་ལ་ནི་",
            "ནམ་ཡང་ཞི་ལྷག་ཟུང་འཇུག་ཏུ་ཚང་བ་ཆོས་ཉིད་ཡིན་ཕྱིར། ",
            "འདིར་ཡང་ལྷག་མཐོང་གིས་ཟིན་པར་གོའོ།།",
            "འདི་སྐབས་ཀྱི་རྗེས་ཤེས་ནི་ཨ་འཐས་ཤས་ཆེ་ཞིང་།",
            "གཉིད་ཀྱི་སྐབས་སུའང་ཐ་མལ་པ་དང་ཁྱད་ཆེར་མི་འབྱུང་།",
            "མདོར་ན་འདི་དུས་ནི་དང་པོའི་སྐབས་ཡིན་ཚེ་",
            "ཉམས་ལེན་སྐྱོང་བདེ་མི་བདེ་སྣ་ཚོགས་མཐོ་དམན་དུ་ཡོང་ངོ་།།",
            "རྩེ་གཅིག་འབྲིང་གི་ཚེ་མཉམ་བཞག་ལ་ཇི་ཙམ་འདོད་པ་ལྟར་གནས་ནུས་ཤིང་། ",
            "རེས་འགའ་མ་བསྒོམས་ཀྱང་ཏིང་འཛིན་འཆར། ",
            "རྗེས་ཤེས་ཀྱང་ཨ་འཐས་ཆུང་ངུ་འགྲོ་།",
            ""
        ],
        [
            "སྣང་བ་གུ་ཡངས་སངས་ཀྱི་འགྱུར་བ་དང་། ",
            "གཉིད་ལ་ཡང་སྐབས་འགར་དགེ་སྦྱོར་གྱིས་སླེབ་པ་།",
            "མདོར་ན་ནམ་བསྒོམ་བསྒོམ་འོང་བའི་དུས་ཡིན་ནོ།།",
            "དེ་ནས་རྩེ་གཅིག་ཆེན་པོ་ནི། ",
            "ཉམས་བདེ་གསལ་མི་རྟོག་པའི་ཉམས་དེ་",
            "ཉིན་མཚན་ཁོར་ཡུག་ཏུ་འོང་བ་དང་། ",
            "རྗེས་སྣང་རྗེས་ཤེས་སོགས་ཀྱི་དབྱེ་བ་མེད་པར་",
            "ཏིང་འཛིན་དེ་ལ་རྒྱ་འབྱམས་སུ་།",
            "ཕྱི་ནང་གི་སྲིན་བུ་མེད་ཅིང་འདོད་ཡོན་ལ་ཞེན་པ་མི་འཇུག་པ་དང་། ",
            "མངོན་ཤེས་རྫུ་འཕྲུལ་སོགས་ཀྱང་ཐོབ་པར་གསུངས་ཤིང་། ",
            "འོན་ཀྱང་འདི་མན་ཆད་བཟང་ཞེན་གྱི་",
            "ཉམས་དང་མ་བྲལ་ཞིང་",
            "སྒོམ་འཛིན་གྱི་བློས་འཆིང་བ་མ་གྲོལ་བར་མཆིས་སོ།།",
            "དེ་ལྟར་རྩེ་གཅིག་གསུམ་གྱི་སྣ་ཟིན་གྱི་",
            "དབང་རིམ་གྱི་ཁྱད་དང་བརྩོན་འགྲུས་ཆེ་ཆུང་སོགས་ལས། ",
            "རང་སའི་ཁྱད་པར་དུ་མ་ཡོད་།",
            ""
        ],
        [
            "དེ་ཡང་བདེ་གསལ་མི་རྟོག་གི་ངོ་བོ་དེ་ཀ་ལ་",
            "རང་རིག་ངེས་ཤེས་ཀྱི་གདེང་རྙེད་མ་རྙེད་ཀྱི་",
            "བྱེ་བྲག་ལ་རྩེ་གཅིག་ངོ་བོ་མཐོང་མ་མཐོང་དུ་དབྱེ་བ་དང་། ",
            "དེ་བཞིན་དུ་ཉམས་དེ་ཁོར་ཡུག་དང་",
            "རེས་འཇོག་གི་ཁྱད་ལ་རྩལ་རྫོགས་མ་རྫོགས་སུ་འབྱེད་པ་དང་། ",
            "རྣམ་རྟོག་ཤར་ཚད་དྲན་པས་སླེབ་ཙམ་གྱིས་",
            "སྒོམ་དུ་འགྲོ་མི་འགྲོ་ལ་",
            "རྣམ་རྟོག་སྒོམ་དུ་ཤར་མ་ཤར་ཞེས་བརྗོད་པ་དང་། ",
            "བློ་རྒྱུད་ལས་རུང་དུ་གྱུར་མ་གྱུར་ལ་",
            "ཡོན་ཏན་སྐྱེས་ཀྱི་ཐ་སྙད་དང་། ",
            "རྗེས་ཤེས་སུ་བཅོས་མིན་གྱི་སྙིང་རྗེ་སྐྱེ་མི་སྐྱེའི་",
            "ཁྱད་ཀྱིས་གཟུགས་སྐུའི་ས་བོན་ཐེབས་མ་ཐེབས་དང་། ",
            "རྒྱུ་འབྲས་རྟེན་འབྲེལ་ལ་ངེས་ཤེས་རྙེད་མ་རྙེད་ཀྱིས་",
            "ཀུན་རྫོབ་ལ་བྱན་ཚུད་མ་ཚུད་ཀྱི་དབྱེ་བ་འདི་རྣམས་ཀྱིས་",
            "འཛིན་དགོས་པར་བཀའ་བརྒྱུད་གོང་མ་རྣམས་གསུངས་སོ།།",
            "དེ་ལྟ་བུའི་རྩེ་གཅིག་གི་ཉམས་མྱོང་ཇི་ལྟར་སྐྱེས་བཞིན་དུ་",
            "བདག་ལྟའི་རློམ་སེམས་དང་བཟང་ཞེན་གྱི་སྐྱོན་དབང་དུ་",
            "མ་ཤོར་བར་གསོལ་འདེབས་དང་ཉམས་ལེན་ལ་འབད་ན",
            "སྤྲོས་བྲལ་དུ་འཕར་བར་འགྱུར་བ་།",
            "དེ་ཡང་སེམས་ཀྱི་ངོ་བོ་སྐྱེ་འགག་གནས་གསུམ་གྱི་",
            "མཐའ་དང་བྲལ་བའི་ཡིན་ལུགས་ཚུལ་བཞིན་།",
            ""
        ],
        [
            "རྗེས་ཤེས་ཀྱང་དྲན་པས་ནམ་ཟིན་",
            "མཉམ་བཞག་གི་ངང་དུ་སོང་བས་།",
            "ཡང་། ",
            "དྲན་པས་མ་ཟིན་ན་ཨ་འཐས་སུ་འཆར་།",
            "རྨི་ལམ་དུ་ཡང་འཁྲུལ་མ་འཁྲུལ་ངེས་མེད་དུ་འབྱུང་ཞིང་།",
            "གང་ལྟར་འདི་སྐབས་སུ་སྣང་སྲིད་ཀྱི་",
            "ཆོས་ཐམས་ཅད་སྟོང་པ་ཉིད་ཁོ་ནའོ་",
            "སྙམ་པ་ལ་སོགས་པའི་སྟོང་འཛིན་དང་བཅས་པ་འདི་",
            "སྤྲོས་བྲལ་ཆུང་ངུ་ཡིན་།",
            "སྤྲོས་བྲལ་འབྲིང་གི་ཚེ་སྟོང་འཛིན་དེ་",
            "དང་རྣམ་རྟོག་གི་རང་བཞིན་ལ་བདེན་ཞེན་སོགས་དག་ཀྱང་། ",
            "ཕྱིའི་སྣང་བ་ལ་བདེན་འཛིན་ཅུང་ཞིག་མ་དག་པ་དང་། ",
            "རྗེས་དང་གཉིད་ཀྱི་སྐབས་ལའང་",
            "འཁྲུལ་འཛིན་ཨ་འཐས་ཡོད་མེད་",
            "སྣ་ཚོགས་འབྱུང་ཞིང་"
        ],
        [
            "དགེ་སྦྱོར་ལ་མཐོ་དམན་འཕེལ་འགྲིབ་ཀྱང་དུ་མ་འབྱུང་ངོ་།།",
            "སྤྲོས་བྲལ་ཆེན་པོ་ནི་འཁོར་འདས་དང་",
            "ཕྱི་ནང་སྣང་སེམས་སོགས་ལ་སྒྲོ་འདོགས་གཏིང་ནས་ཆོད་།",
            "སྣང་མི་སྣང་སྟོང་མི་སྟོང་སོགས་ཀྱི་ཞེན་པ་ལས་།",
            "ཉིན་སྣང་ཕལ་ཆེར་སྒོམ་ལ་རྒྱུན་ཆད་མེད་།",
            "རྨི་ལམ་དུ་འཁྲུལ་འཛིན་སྐབས་འགར་འོང་བར་བཤད་ཅིང་། ",
            "འོན་ཀྱང་འདི་དུས་དྲན་པ་རྒྱུན་ཆད་མེད་པར་ནི་མ་གྱུར་པས་",
            "ཟུང་དྲན་ཅུང་ཞིག་དགོས་པ་ཉིད་དོ།།",
            "མདོར་ན་སྤྲོས་བྲལ་གྱི་སྐབས་འདི་དག་ཏུ་",
            "སྟོང་ཉམས་གཙོ་བོར་འཆར་ཞིང་",
            "གང་ལའང་བདེན་འཛིན་མེད་པའི་",
            "ཉམས་ཁོ་ན་ཤར་བའི་གནད་ཀྱིས། ",
            "མོས་གུས་དག་སྣང་སྙིང་རྗེ་སོགས་ཀྱང་ཆུང་དུ་འགྲོ་བ་སྲིད་པས། ",
            "སྟོང་པ་དགྲར་ལངས་ཀྱི་གེགས་དབང་དུ་མ་ཤོར་བ་གལ་ཆེ་ཞིང་།",
            ""
        ],
        [
            "འདི་སྐབས་སུ་སྟོང་འཛིན་ཉམས་ཀྱི་དྲི་མའམ་",
            "ངེས་ཤེས་ཀྱི་ཆ་དག་མ་དག་གི་ཁྱད་པར་ལ་",
            "སྤྲོས་བྲལ་ངོ་བོ་མཐོང་མ་མཐོང་གི་དབྱེ་བ་དང་། ",
            "སྣང་ཐོག་སྟོང་ཐོག་གང་ལ་ཡང་རེ་དོགས་བྲལ་མ་བྲལ་ལམ་",
            "སྒྲོ་འདོགས་ཆོད་མ་ཆོད་ལ་རྩལ་རྫོགས་ཀྱི་ཐ་སྙད་དང་། ",
            "འགྱུ་རྟོག་མཐའ་དག་སྟོང་ཉིད་ཁོ་ནར་",
            "རང་ངོ་ཤེས་པའི་མཉམ་བཞག་རྟོགས་པ་",
            "དེ་ཉིད་རྗེས་སྣང་དང་གཉིད་གཉིས་ཀར་སླེབ་མ་སླེབས་ལ",
            "རྣམ་རྟོག་སྒོམ་དུ་ཤར་མ་ཤར་དང་། ",
            "རྟོགས་དོན་གྱི་བདེན་པ་མཐོང་བའི་",
            "ཡོན་ཏན་བརྒྱ་ཕྲག་བཅུ་གཉིས་སོགས་གྲུབ་རྟགས་ཀྱི་",
            "སྣང་ཆ་དང་འབྲལ་མ་འབྲལ་ལ་",
            "ཡོན་ཏན་སྐྱེས་མ་སྐྱེས་དང་། ",
            "སྟོང་ཉིད་ཀྱི་རྩལ་གདངས་རྒྱུ་འབྲས་སུ་",
            "ཤར་ཚུལ་ལ་ངེས་ཤེས་རྙེད་ནས་",
            "སེམས་བསྐྱེད་སྨོན་ལམ་གྱི་རྟེན་འབྲེལ་བསྒྲིགས་ཤེས་མི་ཤེས་ལ་",
            "ཀུན་རྫོབ་ལ་བྱན་ཚུད་མ་ཚུད་དང་། ",
            "གཟུགས་སྐུའི་ས་བོན་ཐེབས་མ་ཐེབས་སོགས་ཀྱི་",
            "དབྱེ་བའི་ས་མཚམས་ཤེས་དགོས་པར་གསུངས་།",
            "༈།",
            "དེ་ལྟ་བུའི་སྤྲོས་བྲལ་གྱི་རྟོགས་པ་མཐར་ཕྱིན་།"
        ],
        [
            "འཁོར་འདས། ",
            "སྣང་སྟོང་། ",
            "བསྐྱེད་རྫོགས་ཀུན་རྫོབ་དོན་དམ་ལ་སོགས་",
            "གཉིས་ཆོས་ཀྱི་དབྱེ་བ་དང་མིང་འདོགས་མཐའ་དག་",
            "ཕྱག་རྒྱ་ཆེན་པོར་རོ་གཅིག་པར་རྟོགས་ཤིང་། ",
            "ལམ་གྱི་ཆོས་ཇི་སྙེད་མ་ལུས་རང་རིག་གི་ཐོག་ཏུ་དྲིལ་ཐུབ་ཀྱང་། ",
            "དེ་ལ་མྱོང་འཛིན་ནམ་ངེས་ཤེས་ཀྱི་",
            "འཁྲིས་ཅུང་ཟད་ཡོད་པའི་བར་ནི་རོ་གཅིག་ཆུང་ངུ་། ",
            "མྱོང་འཛིན་དེ་ཉིད་དག་ནས་",
            "སྣང་སེམས་དབྱེར་མེད་ཀྱི་རྟོགས་པ་མངོན་དུ་གྱུར་ཅིང་། ",
            "རྟོགས་བྱའི་ཡུལ་དངོས་དང་རྟོགས་མཁན་གྱི་",
            "རིག་པ་སོ་སོར་མ་གྲུབ་གཅིག་ཏུའང་མི་འཛིན་ཏེ",
            "གཟུང་འཛིན་གཉིས་ལས་གྲོལ་བ་ནི་རོ་གཅིག་འབྲིང་པོ། ",
            "ཆོས་ཐམས་ཅད་དུ་མ་རོ་གཅིག་ཏུ་ཤར་བའི་མཐུ་ལས་",
            "རོ་གཅིག་གི་རྟོགས་པ་དེ་ཉིད་དུ་མ་རུ་འཆར་བའི་",
            "ཡེ་ཤེས་ཀྱི་རྩལ་རྒྱས་པ་ནི་རོ་གཅིག་ཆེན་པོ་།",
            "སྒྲུབ་བརྒྱུད་གོང་མ་རྣམས་ཀྱིས་མཉམ་རྗེས་འདྲེས་པ་མཚན་ཉིད་པ་",
            "དེ་འདི་སྐབས་སུ་འབྱུང་བར་གསུངས་སོ།།",
            "དེ་ཡང་གང་ཤར་གྱི་སྣང་བ་རྣམ་རྟོག་རྣམས་གཤིས་ངོའི་",
            "ཆ་ནས་ཆོས་སྐུའམ་ཕྱག་ཆེན་དུ་ཡེ་ནས་ཡིན་ནའང་། ",
            "སྣང་ངོའམ་འཁྲུལ་ངོ་ལ་ཨ་འཐས་དང་གཟུང་འཛིན་སོགས་སུ་",
            "ཡོད་པ་འདི་ལ་རང་རིག་གི་དྲན་པས་སླེབ་ན་",
            "རང་སར་གྲོལ་བ་ནི་རྣལ་འབྱོར་འོག་མ་རྣམས་ལ་ཡོད་མོད་ཀྱང་། ",
            "སྐབས་འདིར་སླེབ་ཚེ་དྲན་པས་ཟིན་རྒྱུའམ་ངོ་ཤེས་རྒྱུའི་",
            "ངོ་བོ་ལོགས་སུ་མ་དགོས་པར་",
            "གང་སྣང་ཅིར་ཤར་གྱིས་ཆོག་པར་འགྱུར་བ་ཡིན་ཚེ། ",
            "དེ་ལྟར་དུ་གྱུར་མ་གྱུར་ལ་",
            "རོ་གཅིག་གི་ངོ་བོ་མཐོང་མ་མཐོང་དུ་དབྱེ་བ་དང་། ",
            "གཉེན་པོའི་ཞེན་འཛིན་ཕྲ་མོ་ཡོད་མེད་དམ། ",
            "རོ་གཅིག་དུ་མར་འཆར་མི་འཆར་གྱི་",
            "ཁྱད་ལ་རྩལ་རྫོགས་མ་རྫོགས་སུ་འབྱེད་པ་དང་། ",
            "ཚོགས་དྲུག་གི་སྣང་བ་ཟང་ཐལ་དུ་འཆར་བའི་",
            "སྒོ་ཐམས་ཅད་ལ་བཅིངས་གྲོལ་མེད་པར་",
            "གྱུར་མ་གྱུར་ལ་"
        ],
        [
            "རྣམ་རྟོག་སྒོམ་དུ་ཤར་མ་ཤར་གྱི་ཐ་སྙད་དང་། ",
            "མཁྱེན་པའི་ཡེ་ཤེས་ཀྱིས་ཕྱི་ནང་གི་",
            "ཆོས་སོ་ཅོག་ལ་དབང་བསྒྱུར་ཞིང་",
            "སྤྲུལ་བསྒྱུར་རྫུ་འཕྲུལ་ལ་རང་དབང་ཐོབ་མ་ཐོབ་ལ་",
            "ཡོན་ཏན་སྐྱེས་མ་སྐྱེས་སུ་བཏགས་པ་དང་། ",
            "སྣང་སེམས་འདྲེས་པས་རོ་གཅིག་དུ་མར་འཆར་བའི་",
            "རྟོགས་པའི་རྟེན་འབྲེལ་སྣང་སྲིད་རང་དབང་བསྒྱུར་བའི་",
            "རྒྱུ་འབྲས་ལམ་དུ་ལྷོངས་མ་ལྷོངས་།",
            "ཀུན་རྫོབ་ལ་བྱན་ཚུད་མ་ཚུད་དུ་བྱེད་པ་དང་། ",
            "ཀུན་ཁྱབ་རྩོལ་མེད་ཀྱི་སྙིང་རྗེའི་ཤུགས་ལས་",
            "གཞན་དོན་གྱི་གཏེར་ཁ་ཕྱེ་མ་ཕྱེ་།",
            "གཟུགས་སྐུའི་ས་བོན་ཐེབས་མ་ཐེབས་སུ་",
            "བརྗོད་པའི་ཚུལ་རྣམས་ཡོད་།",
            "༈།དེ་ནས་རོ་གཅིག་མཐར། ",
            "ཆེད་དུ་བསྒོམ་མ་བསྒོམས་ཡེངས་མ་ཡེངས་ལ་སོགས་པའི་",
            "གཉིས་སྣང་དག་ནས་སྣང་བ་ཐམས་ཅད་སྒོམ་དུ་",
            "ཡེ་ཡིན་ཆེན་པོར་གྲོལ་ལ"
        ],
        [
            "འོན་ཀྱང་མཚན་མོའི་དུས་དང་གཞན་དུའང་",
            "རྗེས་སྣང་གི་བག་ཆགས་སྒྱུ་མ་ལྟ་བུའི་",
            "འཛིན་པ་ཕྲ་མོ་ཙམ་སྐྱེ་བ་ནི་བསྒོམ་མེད་ཆུང་ངུ་། ",
            "སྒྱུ་འཛིན་དེ་ཡང་རྩ་བ་ནས་དག་ཅིང་",
            "ཉིན་མཚན་ཁོར་ཡུག་ཏུ་མཉམ་བཞག་ཆེན་པོ་གཅིག་ཏུ་གྱུར་ཏེ་",
            "གཤིས་ལུགས་མངོན་དུ་གྱུར་ཀྱང་། ",
            "ཡེ་ཤེས་ཀྱི་རང་གྲིབ་རྣམ་ཤེས་ཀྱི་ཆ་ཕྲ་མོ་རང་གསལ་དུ་ཡོད་པ་",
            "དེ་ཤེས་བྱའི་དྲི་མ་ཡིན་པས། ",
            "དེ་དང་མ་བྲལ་བ་ནི་བསྒོམ་མེད་འབྲིང་པོ། ",
            "མི་རྟོག་ངོ་མ་ཤེས་སམ། ",
            "ཤེས་སྒྲིབ་ཕྲ་མོ་ཀུན་གཞིའི་རྣམ་ཤེས་ཀྱི་",
            "ལྷག་རོལ་ལྟ་བུ་དེ་ཉིད་ཀྱང་གཏན་ནས་སངས་ཏེ",
            "འོད་གསལ་མ་བུ་འདྲེས་ཤིང་",
            "ཐམས་ཅད་ཡེ་ཤེས་ཀྱི་ཀློང་འབྱམས་ཆོས་སྐུ་ཐིག་ལེ་ཉག་གཅིག་ཏུ་",
            "སྨིན་པ་དེ་ལ་བསྒོམ་མེད་ཆེན་པོའམ། ",
            "ཡང་དག་པར་རྫོགས་པའི་སངས་རྒྱས་ཞེས་བྱ་སྟེ་",
            "འབྲས་བུ་མཐར་ཕྱིན་པའོ།།",
            "དེ་ཡང་རོ་གཅིག་མངོན་གྱུར་གྱི་རྟོགས་པ་",
            "དེ་ཀ་ལ་སླར་བསྒོམ་རྒྱུའམ་",
            "གོམས་པར་བྱ་རྒྱུ་ལྟ་བུའི་མྱོང་ཤེས་དག་མ་དག་གི་",
            "ཁྱད་པར་ལ་བསྒོམ་མེད་ཀྱི་ངོ་བོ་མཐོང་མ་མཐོང་།",
            "རྟོགས་པའི་ཡེ་ཤེས་དེ་ལ་མི་ཤེས་ཀྱི་དྲི་མའམ་",
            "ཤེས་བྱའི་བག་ཆགས་ཕྲ་ཞིང་ཕྲ་བའི་",
            "རྣམ་པ་ཐམས་ཅད་ཟད་ལ་"
        ],
        [
            "བསྒོམ་མེད་རྩལ་རྫོགས་ཀྱི་དབྱེ་བ་དང་། ",
            "ཀུན་གཞིའི་བག་ཆགས་ཉིད་ཆོས་དབྱིངས་ཡེ་ཤེས་ཀྱི་ངང་དུ་",
            "ཐིམ་མ་ཐིམ་ལ་རྣམ་རྟོག་བསྒོམ་དུ་ཤར་མ་ཤར་གྱི་ཐ་སྙད་དང་། ",
            "གདོས་བཅས་འཇའ་ལུས་དང་སེམས་ཉིད་ཆོས་སྐུ། ",
            "ཞིང་ཁམས་དག་པ་རབ་འབྱམས་སུ་",
            "སྣང་མི་སྣང་ངམ་གྲོལ་མ་གྲོལ་ལ་",
            "ཡོན་ཏན་སྐྱེས་མ་སྐྱེས་དང་། ",
            "སྐུ་གསུང་ཐུགས་མི་ཟད་རྒྱན་འཁོར་གྱིས་",
            "མཁའ་ཁྱབ་ཀྱི་འགྲོ་དོན་རྩོལ་མེད་དུ་མཛད་མི་མཛད་ལ",
            "གཟུགས་སྐུའི་ས་བོན་མངོན་དུ་གྱུར་མ་གྱུར་དང་། ",
            "སངས་རྒྱས་ཀྱི་ཆེ་བའི་ཡོན་ཏན་ཐམས་ཅད་",
            "རྫོགས་མ་རྫོགས་ལ་ཀུན་རྫོབ་ཀྱི་",
            "ཆ་ཤས་མཐའ་དག་དབྱིངས་སུ་དག་མ་དག་སོགས་ཀྱི་",
            "དབྱེ་བ་ཕྲ་ཞིབ་མ་ལུས་པ་རྣམས་བཀའ་བརྒྱུད་གོང་མ་རྣམས་ཀྱིས་",
            "གསལ་བར་མཛད་མོད་ཅིང་། ",
            "༈ མདོར་ཧྲིལ་གྱིས་དྲིལ་བའི་དོན་།",
            "མཉམ་བཞག་ལ་ཇི་ཙམ་འདོད་པར་གནས་ཐུབ་པ་ལ་རྩེ་གཅིག་།",
            "ཐ་མལ་གྱི་ཤེས་པ་རང་ངོ་ཤེས་ཤིང་",
            "གཞི་རྩ་མེད་པར་རྟོགས་པ་ལ་སྤྲོས་བྲལ་།",
            ""
        ],
        [
            "འཁོར་འདས་གཉིས་སྣང་གི་འཛིན་པ་",
            "རིག་ཐོག་ཏུ་གྲོལ་བ་ལ་རོ་གཅིག་།",
            "ངེས་ཤེས་དང་བག་ཆགས་ཀྱི་",
            "དྲི་མ་ཐམས་ཅད་དག་པ་ལ་བསྒོམ་མེད་ཟེར་བ་།",
            "རྣལ་འབྱོར་བཞིའི་ངོ་བོ་ནི་འདིར་འདུས་ཤིང་། ",
            "བྱེ་བྲག་ཏུ་རྩེ་གཅིག་གི་མཉམ་རྗེས་ཀྱི་",
            "ཁྱད་ནི་གནས་མི་གནས་ལ་འདོད་ཅིང་། ",
            "སྤྲོས་བྲལ་གྱི་མཉམ་རྗེས་ནི་དྲན་མ་དྲན་དང་། ",
            "རོ་གཅིག་ཡན་ཆད་ནི་མཉམ་རྗེས་འདྲེས་པས་དབྱེར་མེད་དོ།།",
            "ཡང་། ",
            "རྣམ་རྟོག་གི་རང་བཞིན་མི་རྟོག་པར་འཆར་བ་ནི་རྩེ་གཅིག །",
            "སྟོང་ཉིད་དུ་འཆར་བ་སྤྲོས་བྲལ། ",
            "མཉམ་ཉིད་དུ་འཆར་བ་རོ་གཅིག །",
            "བློ་འདས་སུ་ཤར་བ་ལ་བསྒོམ་མེད་ཅེས་།",
            "ཡང་། ",
            "རྩེ་གཅིག་དུས་སུ་འཁྲུལ་པ་རང་ག་མར་འཆར། ",
            "སྤྲོས་བྲལ་ནས་གཞི་མེད་རྩ་བྲལ་དུ་།",
            "རོ་གཅིག་གི་ཚེ་འཁྲུལ་པ་ཡེ་ཤེས་སུ་འཆར། ",
            "བསྒོམ་མེད་ལ་"
        ],
        [
            "འཁྲུལ་མ་འཁྲུལ་གྱི་མིང་དང་བྲལ་ལོ། །",
            "གཞན་ཡང་། ",
            "རྩེ་གཅིག་གནས་འགྱུ་གཉིས་དབྱེར་མེད་དུ་རྟོགས་པ་ནི་མཆོག་།",
            "སྤྲོས་བྲལ་ལ་འཁྲུལ་གྲོལ་དབྱེར་།",
            "རོ་གཅིག་ལ་སྣང་སེམས་དབྱེར་།",
            "བསྒོམ་མེད་ལ་",
            "སྣང་སེམས་དབྱེར་མེད་རྣམས་ནི་སོ་སོའི་རྩལ་རྫོགས་པའམ། ",
            "མཆོག་ཏུ་གྱུར་པར་གསུངས་པ་དང་། ",
            "ཡང་། ",
            "རྩེ་གཅིག་སེམས་ཉིད་ཨ་འཐས་ཀྱི་དུས། ",
            "སྤྲོས་བྲལ་གྱི་སེམས་ཉིད་མཉམ་རྗེས། ",
            "རོ་གཅིག་གི་སེམས་ཉིད་ཟུང་འཇུག །",
            "བསྒོམ་མེད་ཀྱི་སེམས་ཉིད་མངོན་གྱུར། ",
            "ཅེས་གསུངས་པ་དང་། ",
            "གཞན་ཡང་། ",
            "རྩེ་གཅིག་གི་ཚེ་རྣམ་རྟོག་གི་མགོ་།",
            "སྤྲོས་བྲལ་གྱི་རྣམ་རྟོག་རྩ་བ་།",
            ""
        ],
        [
            "རོ་གཅིག་གི་རང་བྱུང་ཡེ་ཤེས་ནང་ནས་།",
            "བསྒོམ་མེད་ནི་དེ་ལ་བརྟན་པ་ཐོབ་པའོ།།",
            "ཞེས་སོགས་མདོར་ན་དབྱེ་བསལ་དང་",
            "རྣམ་གྲངས་ཀྱི་རིམ་པ་ནི་བརྗོད་ཀྱིས་",
            "མི་ལངས་ཤིང་ཟད་མཐའ་མེད་པ་ཞིག་སྣང་མོད་ཀྱི། ",
            "འགག་དོན་དུ་དགོས་གལ་ཆེ་བ་ནི་",
            "གནས་ལུགས་སེམས་ཀྱི་",
            "རང་མཚང་ཇི་བཞིན་པ་ཞིག་ངོ་ཤེས་ནས",
            "བློས་བྱས་ཀྱིས་མ་བསླད་པའི་རང་བབས་ཐ་མལ་ཤེས་པའི་",
            "རང་འགྲོས་སྐྱོང་ཚུལ་ཤེས་པ་ཞིག་ཁོ་ན་གལ་ཆེ་བར་གདའ་།",
            "ཡེ་ཤེས་ཀྱི་མཁའ་འགྲོ་ནི་གུ་མའི་ཞལ་།",
            "ཅིར་སྣང་སྒོམ་དུ་མ་ཤེས་ན།།",
            ""
        ],
        [
            "གཉེན་པོ་བསྟེན་གྱིས་ག་ལ་ལངས།།",
            "ཡུལ་རྐྱེན་སྤངས་པས་མི་སྤོངས་ཏེ།།",
            "སྒྱུ་མར་ཤེས་ན་རང་སར་གྲོལ།།",
            "ཅེས་གསུངས་ཤིང་། ",
            "དེང་སང་གི་ཆོས་པར་རློམ་པ་ཕལ་མོ་ཆེ་ནི་",
            "འཇིག་རྟེན་གྱི་འཁྲི་བ་དམ་པོས་བཅིངས་ཤིང་། ",
            "ཚེ་འདིའི་ལྟོ་གོས་སྐྱིད་འདོད་ཟང་ཟིང་ཡོ་བྱད་འཛོམས་ཆ་དོན་དུ་གཉེར་བ་ཁོ་ན་དང་། ",
            "ལ་ལ་ནི་ཐ་སྙད་ཐོས་རྒྱ་ཤེས་རློམ་",
            "ང་རྒྱལ་གྱི་དུག་གིས་སྨྱོས་ནས་",
            "རང་སེམས་ལ་རང་དབང་མ་།",
            "འགའ་ཞིག་ཙམ་ངེས་དོན་སྒོམ་ཕྱོགས་ལ་",
            "བློ་འདུན་པར་གྱུར་ཀྱང་། ",
            "བླ་མ་དང་གདམས་ངག་ཟོལ་མེད་ཀྱིས་འཕོངས་།",
            "སྡུག་བཙིར་འཇུར་སྒོམ་གྱི་བཙོན་དུ་ཆུད་ཅིང་། ",
            "གུ་ཡངས་ཁྱབ་གདལ་གྱི་ཉམས་ལེན་མ་ཤེས་པས་",
            "སྲོག་རླུང་རིན་གྱིས་ཉོ་བའི་བླུན་སྒོམ་མང་ལ༑",
            ""
        ],
        [
            "གཞན་དག་ཕལ་ཆེར་ནི་ནག་པོ་ཁ་འབྱམས་གློ་བའི་ཐུག་པའམ་",
            "རྦུད་པའི་རྐྱལ་སྟོང་འདྲ་བའི་",
            "སྒོམ་ཆེན་གྱིས་རི་ཀླུང་གང་བའི་དུས་འདི་འདྲར། ",
            "རྣལ་འབྱོར་བཞིའི་ཡོན་ཏན་བརྗོད་རུང་། ",
            "མྱ་ངམ་གྱི་ཐང་ལ་ཆུའི་ཡོན་ཏན་བཤད་པ་ལྟ་བུ་ལས་",
            "མ་མཆིས་ཤིང་དགོས་པ་ཆུང་ལ",
            "ཉམས་རྟོགས་ལྷད་མེད་སྐྱེས་པའི་སྐལ་ལྡན་ཕོ་ཐོག་ཆོད་པ་དག་ནི་",
            "བསྒོམ་བྱུང་གི་ཤེས་རབ་ནང་ནས་ཤར་བས་",
            "ཕྱི་རོལ་གྱི་ཚིག་དང་ཡི་གེ་ལ་རག་མ་ལུས་ཕྱིར། ",
            "བདག་འདྲའི་མ་མཐོང་རྒྱང་གི་གཏམ་རྒྱུད་ལྟ་བུའི་",
            "བཤད་ཚོགས་ལ་དགོས་པ་མེད་པར་འཁུམས་སོ།།",
            "གང་ཞིག་སྐལ་བཟང་བརྩོན་འགྲུས་ཅན་དམ་པ་བསྟེན་ཅིང་",
            "བྱིན་རླབས་ཞུགས་ཏེ་",
            "ཉམས་ལེན་ཕུར་ཚུགས་སུ་བགྱིད་ནུས་པའི་",
            "གང་ཟག་ཚད་ལྡན་དག་གིས་འདི་དང་གཞན་ནས་",
            "བཤད་པའི་རྣལ་འབྱོར་བཞི་ཇི་ལྟ་བའི་",
            "ཉམས་རྟོགས་ཤར་བ་དག་ལ་ནི། ",
            "ཐེག་པ་ཐུན་མོང་ལྟར་གྱི་ལམ་ལྔ་དང་",
            "ས་བཅུའི་རིམ་པ་རྣམས་ཀྱང་",
            "ཤུགས་ལ་ཚང་ཞིང་བགྲོད་པ་སྟེ། ",
            "༈ ཏིང་འཛིན་རྒྱལ་པོའི་མདོ་ལས། ",
            "མི་གང་ཏིང་འཛིན་མཆོག་འདི་འཛིན་པ་ནི། །",
            "ཆོས་འཛིན་དེ་དག་གང་དུ་སོང་བ་ཡང་། །",
            "ཤིན་ཏུ་སྤྱོད་པ་ཞི་ཞིང་ཡིད་རང་བཞིན། །",
            "རབ་ཏུ་དགའ་དང་དྲི་མེད་འོད་བྱེད་དང་། །",
            "འོད་འཕྲོ་སྦྱངས་དཀའ་མངོན་དུ་གྱུར་པའི་ས། །",
            "རིང་དུ་སོང་དང་མི་གཡོ་ལེགས་པའི་བློ། །",
            "ཆོས་སྤྲིན་ས་བཅུ་པོ་ཡང་ཐོབ་པར་འགྱུར།།",
            ""
        ],
        [
            "ཅེས་གསུངས་ཤིང་། ",
            "དེ་ཡང་དང་པོ་ཚོགས་ལམ་ཆུང་འབྲིང་ཆེ་གསུམ་ལ་",
            "དྲན་པ་ཉེ་བར་བཞག་པ་བཞི་དང་། ",
            "ཡང་དག་པར་སྤོང་བ་བཞི། ",
            "རྫུ་འཕྲུལ་གྱི་རྐང་པ་བཞི་རྣམས་འབྱུང་བ་ལས། ",
            "ཕྱག་རྒྱ་ཆེན་པོའི་མན་ངག་གི་མྱུར་ལམ་འདིར་",
            "དེ་ཐམས་ཅད་ཚང་བའི་ཚུལ་ནི། ",
            "དེ་ལ་དང་པོར་སྔོན་འགྲོ་ཐུན་མོང་བའི་",
            "ནང་ཚན་གྱི་འཁོར་བའི་སྡུག་བསྔལ། ",
            "དལ་འབྱོར་རྙེད་།",
            "ཚེ་མི་རྟག་བསམ་པ་སོགས་།",
            "ལུས་མི་གཙང་བར་དྲན་པ་ཉེ་བར་བཞག་པ་དང་། ",
            "ཚོར་བ་སྡུག་བསྔལ་བར་དྲན་པ། ",
            "སེམས་མི་རྟག་པར་དྲན་པ། ",
            "ཆོས་བདག་མེད་པར་དྲན་པ་ཉེ་བར་བཞག་པ་དང་",
            "བཞི་པོ་ཤུགས་ཀྱིས་ཚང་ཕྱིར། ",
            "དེ་དག་ལ་གནད་དུ་བསྣུན་ཏེ་",
            "མྱོང་བའམ་ངེས་ཤེས་སྐྱེས་ཚེ། ",
            "ཚོགས་ལམ་ཆུང་ངུ་བགྲོད་པ་ཞེས་བྱའོ།།",
            "དེ་བཞིན་དུ་མི་དགེའི་ཆོས་རྣམས་མི་བསྐྱེད་ཅིང་",
            "སྐྱེས་པ་རྣམས་སྤོང་བ་དང་། ",
            "དགེ་བའི་ཆོས་རྣམས་བསྐྱེད་ཅིང་",
            "སྐྱེས་པ་རྣམས་གོང་དུ་སྤེལ་བ་།",
            "དེ་ལྟར་ཡང་དག་སྤོང་བ་བཞི་རྣམས་ནི་",
            "འདིར་སྐྱབས་འགྲོ་སེམས་བསྐྱེད་ཡིག་བརྒྱ་མཎྜལ་རྣམས་ལ་འདུས་ཕྱིར། ",
            "ཚོགས་ལམ་འབྲིང་པོ་།",
            "དེ་ནས་བླ་མའི་རྣལ་འབྱོར་གྱི་སྐབས་སུ་",
            "རྫུ་འཕྲུལ་གྱི་རྐང་པ་བཞི་།",
            ""
        ],
        [
            "དེ་ཡང་བླ་མ་ལ་མོས་གུས་རྩེ་གཅིག་བྱེད་པ་ནི་",
            "འདུན་པ་རྫུ་འཕྲུལ་གྱི་རྐང་པ། ",
            "གསོལ་བ་འདེབས་པ་ནི་བརྩོན་འགྲུས་ཀྱི་རྐང་པ། ",
            "དབང་བཞི་ལེན་པ་ནི་སྤྱོད་པའི་རྐང་པ། ",
            "མཐར་བླ་མ་རང་སེམས་དང་བསྲེ་བ་ནི་",
            "སེམས་ཀྱི་ཏིང་འཛིན་རྫུ་འཕྲུལ་གྱི་རྐང་པ་།",
            "དེ་དག་གིས་ཚོགས་ལམ་ཆེན་པོ་བགྲོད་པའོ།།",
            "དེ་ཡང་ཕར་ཕྱིན་ཐེག་པར་ཚོགས་ལམ་མཐར་ཕྱིན་པའི་",
            "ཡོན་ཏན་དུ་དག་པའི་ཞིང་ཁམས་བགྲོད་ཅིང་",
            "སངས་རྒྱས་སྤྲུལ་པ་སྐུའི་ཞལ་མཐོང་བ་སོགས་",
            "འབྱུང་བར་གསུངས་པ་།",
            "འདིར་ནི་བླ་མ་མཆོག་ཉིད་སངས་རྒྱས་སྐུ་གསུམ་གའི་ངོ་བོར་གྱུར་པ་དང་། ",
            "དེ་ཉིད་ཀྱི་གདུལ་ཞིང་ཐམས་ཅད་སྤྲུལ་པའི་",
            "ཞིང་ལས་མ་འདས་ཕྱིར་དོན་གྱི་དགོངས་པ་མཐུན་པ་ཉིད་།",
            "༈།དེ་ནས་རྩེ་གཅིག་གི་སྐབས་ཆུང་འབྲིང་ཆེ་གསུམ་ནི་",
            "སྦྱོར་ལམ་ཡིན་ཅིང་། ",
            "སེམས་ཀྱི་ངོ་བོ་མཐོང་བ་ལ་དྲོད་ཅེས་བྱ་བ་དང་། ",
            "དེ་ལ་ངེས་ཤེས་སྐྱེས་པ་ལ་རྩེ་མོར་བརྗོད་པ་དང་། ",
            "རྐྱེན་གྱིས་མི་གནོད་པ་ལ་བཟོད་པ་ཞེས་པ་དང་། ",
            "རྩེ་གཅིག་གི་ཉམས་ཀྱི་ཁོར་ཡུག་ལ་",
            "སྦྱོར་ལམ་འཇིག་རྟེན་ཆོས་མཆོག་ཏུ་བཞེད་པ་།",
            "འདི་དག་གི་སྐབས་སུ་ཡོན་ཏན་གྱི་",
            "བྱེ་བྲག་ཏུ་དབང་པོ་ལྔ་ཡང་འབྱུང་།",
            ""
        ],
        [
            "གང་ཞེ་ན། ",
            "ངེས་ཤེས་ཚད་མེད་སྐྱེས་པ་དད་པའི་དབང་པོ་དང་། ",
            "ཡེངས་མེད་དོན་ལ་བལྟ་བ་དྲན་པའི་དབང་པོ། ",
            "ལེ་ལོས་བར་མི་ཆོད་པ་བརྩོན་འགྲུས་ཀྱི་དབང་པོ་དང་། ",
            "སྒོམ་ལ་རྒྱུན་ཆད་མེད་པ་ཏིང་འཛིན་གྱི་དབང་པོ། ",
            "ངེས་པའི་དོན་རྟོགས་པ་ཤེས་རབ་ཀྱི་དབང་པོ་དང་",
            "ལྔ་འབྱུང་ཞིང་དེ་ལྔ་པོ་སོ་སོ་ནས་",
            "རྩལ་རྫོགས་པའམ་སྟོབས་སུ་གྱུར་པ་ལ་",
            "སྟོབས་ལྔར་ཡང་བརྗོད་པ་།",
            "དེ་ལྟར་རྩེ་གཅིག་གསུམ་མངོན་དུ་གྱུར་པས་",
            "སྦྱོར་ལམ་མཐར་ཕྱིན་།",
            "སྤྲོས་བྲལ་ལ་སླེབ་པ་དང་སྔར་མ་མཐོང་བའི་",
            "རྟོགས་དོན་གྱི་བདེན་པ་མཐོང་ལམ་བགྲོད་པ་།",
            "འདི་སྐབས་སུ་ཕར་ཕྱིན་ཐེག་པར་བྱང་ཆུབ་ཀྱི་",
            "ཡན་ལག་བདུན་བསྒོམ་པར་གསུངས་པ་རྣམས་ཀྱང་",
            "འདིར་ཤུགས་ལ་འབྱུང་བ་ཉིད་དོ།།",
            ""
        ],
        [
            "དེ་ཡང་ཆོས་ཀྱི་གནས་ལུགས་ཀྱི་",
            "དོན་ཇི་བཞིན་པའི་ངང་ལ་གནས་པས། ",
            "ཏིང་འཛིན་བྱང་ཆུབ་ཀྱི་ཡན་ལག་དང་། ",
            "ཉོན་མོངས་དང་མ་འདྲེས་པས་ན་",
            "ཆོས་རྣམ་པར་འབྱེད་པ་བྱང་ཆུབ་ཀྱི་ཡན་ལག །",
            "ཏིང་འཛིན་དེ་ཉིད་དྲན་པ་ཙམ་གྱིས་",
            "མཐོང་སྤང་གི་དྲི་མ་རང་སར་དག་པས་",
            "དྲན་པ་བྱང་ཆུབ་ཀྱི་ཡན་ལག །",
            "ལེ་ལོ་གཡེང་བ་ལས་གྲོལ་བས་",
            "བརྩོན་འགྲུས་བྱང་ཆུབ་ཀྱི་ཡན་ལག །",
            "ཟག་མེད་ཀྱི་དགའ་བདེ་ལ་སྤྱོད་པས་",
            "དགའ་བ་བྱང་ཆུབ་ཀྱི་ཡན་ལག །",
            "སྤང་བྱ་མ་ལུས་དག་པས་ཤིན་ཏུ་",
            "སྦྱངས་པ་བྱང་ཆུབ་ཀྱི་ཡན་ལག །",
            "འཁོར་འདས་མཉམ་ཉིད་དུ་རྟོགས་པས་",
            "བཏང་སྙོམས་བྱང་ཆུབ་ཀྱི་ཡན་ལག་དང་",
            "བདུན་པོ་རྫོགས་པར་འགྱུར་ལ",
            "གཞན་ཡང་མཐོང་ལམ་གྱི་ཡོན་ཏན་དུ་མ་དང་",
            "ཏིང་འཛིན་གྱི་སྒོ་མཐའ་ཡས་པ་ཐོབ་པར་གསུངས་སོ།།",
            "དེ་ཡང་འགའ་ཞིག་གི་བཞེད་ཀྱིས་",
            "སྤྲོས་བྲལ་གསུམ་གའི་རྩལ་རྫོགས་ནས་",
            "རོ་གཅིག་ཏུ་ན་འཕར་བའི་ཚེ། ",
            "སྒོམ་ལམ་དང་ས་དང་པོ་ཟིན་པར་བཞེད་ལ",
            "གཞན་དག་ཕལ་ཆེར་ནི་སྤྲོས་བྲལ་ངོ་བོ་མཐོང་ཞིང་",
            "མཐོང་ལམ་སྐྱེས་པའི་རྗེས་ཐོག་དེ་ཀར་ས་དང་པོ་ཐོབ་པར་བཤད་པ་མང་།",
            "གང་ཟག་གི་དབང་པོའི་རིམ་པ་ལས་",
            "མཐའ་གཅིག་ཏུ་མ་ངེས་པར་མངོན་།",
            ""
        ],
        [
            "ལམ་བགྲོད་ཁམས་ཆེ་ཆུང་དང་",
            "མྱུར་བུལ་གྱི་ཁྱད་སྣ་ཚོགས་འབྱུང་བར་གོར་མ་ཆག་གོ།།",
            "དེ་ལྟར་གྱི་མཐོང་ལམ་གྱི་རྟོགས་པ་གཤའ་མ་སྐྱེས་ཚེ་",
            "ཡོན་ཏན་ཐམས་ཅད་ཀྱི་འབྱུང་ཁུངས་སམ་",
            "གཞི་རྟེན་བྱེད་ཕྱིར་ས་ཞེས་བྱ་བ་ཐོབ་པ་།",
            "སངས་རྒྱས་ཕལ་ཆེན་གྱི་མདོ་ལས། ",
            "ས་ཐོབ་གྱུར་མ་ཐག་ཏུ་འཇིགས་པ་ལྔ་དང་བྲལ།།",
            "འཚེ་བ་མེད་དང་འཆི་དང་ངན་འགྲོར་མི་ལྟུང་དང་། །",
            "འཁོར་གྱི་ནང་དུ་འཇིགས་བྲལ་དེ་ལ་བག་ཚ་མེད།།",
            "ཅེས་གསུངས་པ་ལྟར། ",
            "ས་བཅུའི་ཡོན་ཏན་རྣམས་གོང་ནས་གོང་དུ་འཕེལ་བར་འགྱུར་།",
            "ས་ཐོབ་ཡན་ཆད་ལ་སྒོམ་ལམ་ཞེས་བྱ་བ་།",
            ""
        ],
        [
            "ཅིའི་ཕྱིར་ན། ",
            "མཐོང་ལམ་གྱི་དོན་དེ་ལ་གོམས་པར་བྱེད་པས་ན་",
            "དེ་སྐད་དུ་བརྗོད་།",
            "འདི་དུས་འཕགས་ལམ་ཡན་ལག་བརྒྱད་ལ་སྤྱོད་པ་།",
            "དེ་ཉིད་ལའང་མཉམ་བཞག་ཐམས་ཅད་ཟག་མེད་ཀྱི་ཏིང་འཛིན་ཁོ་ན་དང་། ",
            "རྗེས་སྣང་འཕགས་ལམ་ཡན་ལག་བརྒྱད་དེ་གོམས་པར་བྱེད་པ་ལ་",
            "ཟག་བཅས་སུ་བཤད་ཅིང་། ",
            "བརྒྱད་པོ་གང་ཞེ་།",
            "ཡང་དག་པའི་ལྟ་བ་དང་། ",
            "རྟོགས་པ་དང་། ",
            "ངག་དང་། ",
            "ལས་ཀྱི་མཐའ་དང་། ",
            "འཚོ་བ་དང་། ",
            "རྩོལ་བ་དང་། ",
            "དྲན་པ་དང་། ",
            "ཡང་དག་པའི་ཏིང་འཛིན་།",
            "མདོར་ན་འདི་དག་ཐམས་ཅད་ཕྱིན་ཅི་མ་ལོག་པའི་",
            "ཆོས་ཅན་འབའ་ཞིག་ཏུ་འགྲུབ་ཕྱིར། ",
            "ཐེག་པ་འོག་མ་དག་གི་ལས་ཁྱད་པར་དུ་འཕགས་པའི་",
            "ལྡོག་ཆོས་དུ་མ་ཅན་ཤ་སྟག་གོ།།",
            "ས་རྣམས་ཀྱི་དང་པོ་ནི། ",
            "ཡོན་ཏན་ཁྱད་པར་ཅན་དེ་ལ་",
            "དགའ་བ་མཆོག་ཏུ་གྱུར་པའི་ཕྱིར་",
            "ས་དང་པོ་རབ་ཏུ་དགའ་བ་ཞེས་བྱ་ཞིང་།",
            ""
        ],
        [
            "འདི་དུས་མཉམ་བཞག་སྐྱེ་མེད་རྟོག་བྲལ་གྱི་ངང་དང་། ",
            "རྗེས་སྒྱུ་མ་ལྟ་བུའི་སྒོ་ནས་",
            "སེམས་ཅན་གྱི་དོན་ལ་མགོ་དང་ཡན་ལག་སོགས་",
            "གཏང་བ་ལ་ཡང་ཉམ་ང་དང་ཞུམ་པ་མེད་པའི་",
            "སྦྱིན་པའི་ཕ་རོལ་ཏུ་ཕྱིན་པ་གཙོ་བོར་བསྒྲུབས་པས་",
            "ལམ་བགྲོད་པ་སོགས་ཕ་རོལ་ཏུ་ཕྱིན་པ་བཅུ་དང་",
            "ས་བཅུ་པོ་རིམ་ཅན་དུ་སྦྱར་ནས་",
            "གསུངས་པ་དག་ཐུན་མོང་ཐེག་པར་ཞིབ་རྒྱས་འབྱུང་མོད་ཀྱི། ",
            "འདིར་ནི་སྤྲོས་བྲལ་དང་པོར་ཏིང་ངེ་འཛིན་གྱི་",
            "དགའ་བ་ཆེར་རྒྱས་པས་ས་དང་པོ་རབ་ཏུ་དགའ་བ། ",
            "སྒོམ་སྤང་གི་དྲི་མ་དང་བྲལ་བས་ས་གཉིས་པ་དྲི་མ་མེད་པ། ",
            "རྟོགས་དོན་གྱི་རྩལ་ལས་འགྲོ་བའི་དོན་བྱེད་པས་",
            "ས་གསུམ་པ་འོད་བྱེད་པ། ",
            "སྤྲོས་བྲལ་འབྲིང་པོར་སངས་རྒྱས་ཀྱི་ཆེ་བའི་",
            "ཡོན་ཏན་གོང་དུ་འཕེལ་བས་ས་བཞི་པ་འོད་འཕྲོ་བ། ",
            "སྟོང་ཉིད་སྙིང་རྗེ་ཟུང་འཇུག་གི་རྟོགས་པས་",
            "བག་ཆགས་ཀྱི་དྲི་མ་སྦྱངས་དཀའ་ཐམས་ཅད་སྦྱོང་བས་",
            "ལྔ་པ་སྦྱངས་དཀའ་བ། ",
            "སྤྲོས་བྲལ་ཆེན་པོ་མངོན་དུ་གྱུར་ཏེ་",
            "འཁོར་འདས་སྐྱེ་མེད་དུ་རྟོགས་པས་",
            "དྲུག་པ་མངོན་གྱུར་གྱི་ས་རྣམས་ནོན་པ་།",
            "འདི་མན་ཆད་ཉན་རང་རྣམས་དང་ཐུན་མོང་གི་སར་བཤད་།",
            "དེ་ནས་མཉམ་རྗེས་འཁོར་འདས་སོགས་",
            "གཉིས་སྣང་ཕལ་ཆེར་ཟུང་འཇུག་ཏུ་གྲོལ་ཏེ་",
            "རོ་གཅིག་གི་རྟོགས་པ་ཤར་བའི་",
            "ཐོག་མར་ས་བདུན་པ་རིང་དུ་སོང་བ། ",
            "རོ་གཅིག་འབྲིང་པོར་རྟོགས་ཆོས་ཡང་དག་གི་",
            "དྲན་པ་ལས་གཡོ་བ་མེད་པས་བརྒྱད་པ་མི་གཡོ་བའི་ས། ",
            "རོ་གཅིག་ཆེན་པོར་གཉིས་སྣང་སྒྱུ་མ་ལྟ་བུ་ཕྲ་མོ་ཙམ་མ་གཏོགས་",
            "གཞན་དྲི་མ་ཕལ་ཆེར་དག་པས་",
            "ས་དགུ་པ་ལེགས་པའི་བློ་གྲོས། ",
            "གཉིས་སྣང་ཕྲ་མོ་དེ་ཡང་རང་སར་དག་སྟེ་",
            "ས་ལམ་གྱི་ཡོན་ཏན་མཐར་ཕྱིན་ལ",
            ""
        ],
        [
            "འོན་ཀྱང་ཀུན་གཞིའི་རྣམ་ཤེས་ཀྱི་ལྷག་མའི་",
            "དྲི་མའམ་བག་ཆགས་ཀྱི་འཛིན་ཆ་ཤེས་བྱའི་",
            "སྒྲིབ་པ་ཕྲ་ཞིང་ཕྲ་བ་ཞིག་ཡོད་པའི་",
            "བར་དེ་ལ་འདིར་བསྒོམ་མེད་ཆུང་འབྲིང་དང་། ",
            "ཐུན་མོང་བ་ལྟར་ན་ས་བཅུ་པ་ཆོས་ཀྱི་སྤྲིན་ཞེས་བྱ་ཞིང་",
            "དེ་ལྟར་འདི་མན་ཆད་ནི་བྱང་སེམས་ས་བཅུའི་དབང་ཕྱུག་རྣམས་དང་",
            "སྐལ་བ་མཉམ་པའི་ཡོན་ཏན་མངའ་།",
            "དེ་ནས་མི་རྟོག་ངོ་མ་ཤེས་ཀྱི་དྲི་མའམ་",
            "ཤེས་བྱའི་བག་ཆགས་ཕྲ་མོ་དེ་ཉིད་ཀྱང་",
            "རྡོ་རྗེ་ལྟ་བུའི་ཡེ་ཤེས་ཀྱི་ངོ་བོ་རང་བྱུང་རང་རིག་ཆེན་པོར་",
            "ཐིམ་ཞིང་སྒྲིབ་བྱེད་མཐའ་དག་གཏན་བྲལ་དུ་གྱུར་ནས",
            "ཇི་ལྟ་བ་དང་ཇི་སྙེད་པའི་ཡེ་ཤེས་ཀྱི་རྩལ་དང་",
            "མཁྱེན་བརྩེ་ནུས་པའི་སྟོབས་རྣམས་ཡོངས་སུ་རྫོགས་པའི་ཚེ། ",
            "ཕྱི་ཐུན་མོང་ཐེག་པར་མཐར་ཕྱིན་པའི་",
            "ལམ་མཆོག་རྫོགས་པའི་སངས་རྒྱས་ཀྱི་གོ་འཕང་དངོས་དང་། ",
            "ཕྱག་རྒྱ་ཆེན་པོའི་སྐབས་འདིར་ནི་",
            "བསྒོམ་མེད་ཆེན་པོར་བརྗོད་ལ",
            "གསང་སྔགས་སྤྱི་ལྟར་ན་འདི་དུས་ལས་",
            "ཉོན་བག་ཆགས་ཀྱི་སྒྲིབ་ཆ་ཟད་པས་",
            "ལམ་སྦྱང་བགྲོད་དངོས་བྱེད་རྒྱུ་མེད་ཀྱང་། ",
            "ཡོན་ཏན་གྱི་འཕེལ་ཆའི་ལྡོག་ཆོས་སམ་ཁྱད་ཆོས་ཀྱི་བྱེ་བྲག་ལས་བཏགས་ཏེ",
            "བཅུ་གཅིག་ཀུན་ཏུ་འོད་དང་། ",
            "བཅུ་གཉིས་མ་ཆགས་པདྨའི་ས་།",
            ""
        ],
        [
            "ཐུན་མོང་མ་ཡིན་པ་ནང་གི་",
            "ས་གཉིས་པོ་སྐད་ཅིག་ལ་མངོན་དུ་བྱས་།",
            "རང་དོན་ཆོས་སྐུ་མཐར་ཕྱིན་པའི་",
            "རོལ་རྩལ་ལས་གཞན་དོན་གཟུགས་སྐུས་མཁའ་ཁྱབ་འགྲོ་བའི་",
            "དོན་ཆེན་འཁོར་བ་མ་སྟོངས་ཀྱི་བར་དུ་རྒྱུན་མི་འཆད་པར་",
            "མཛད་པ་ལ་བཅུ་གསུམ་རྡོ་རྗེ་འཛིན་པ་",
            "སངས་རྒྱས་ཀྱི་ས་ཉིད་དུ་གསུངས་སོ།།",
            "འདི་དག་ལས་ས་ལམ་གོང་དུ་བགྲོད་རྒྱུ་ཡོད་པའི་",
            "བར་ནི་སློབ་ལམ་དུ་བརྗོད་ཅིང་། ",
            "གོང་དུ་བགྲོད་ཡུལ་མེད་པར་མཐར་ཐུག་ཚེ་",
            "མི་སློབ་པའི་ལམ་དུ་བརྗོད་པ་།",
            "བཅུ་གསུམ་རྡོ་རྗེ་འཛིན་པ་ནི་",
            "གསང་སྔགས་ནང་པའི་འབྲས་བུ་མཐར་ཕྱིན་པ་ཉིད་དོ།།",
            "དེ་ལྟ་བུའི་ས་རྣམས་ཐོབ་པའི་ཚེ་",
            "ཡོན་ཏན་ཁྱད་པར་ཅི་ལྟ་བུ་ཡོད་ཅེ་།",
            "ས་དང་པོ་ཐོབ་པ་ཙམ་གྱིས་ཕྱོགས་བཅུར་",
            "སྤྲུལ་པ་སྐུའི་ཞིང་ཁམས་བརྒྱ་དུས་གཅིག་ལ་བགྲོད་ནུས་པ་དང་། ",
            "སངས་རྒྱས་བརྒྱའི་ཞལ་བལྟ་ཞིང་",
            ""
        ],
        [
            "ཆོས་ཉན་པ་དང་། ",
            "ལུས་སྲོག་ལོངས་སྤྱོད་རྒྱལ་སྲིད་བུ་དང་",
            "ཆུང་མ་སོགས་ཀྱང་ལྟོས་མེད་དུ་གཏོང་ནུས་པའི་",
            "སྦྱིན་པ་མི་འདྲ་བ་བརྒྱ་ཕྲག་དུས་གཅིག་ལ་བྱེད་ནུས་པ་དང་། ",
            "འོད་དམར་པོ་སྤྲོ་ཞིང་དཀར་པོར་བསྡུ་བ་དང་། ",
            "སེར་པོར་སྤྲོས་ནས་སྔོན་པོར་འཁྱིལ་བ་དང་། ",
            "མང་པོར་སྤྲོས་ཤིང་ཉུང་ངུར་བསྡུ་བ་སོགས་",
            "འོད་ཟེར་མི་འདྲ་བ་བརྒྱ་དུས་གཅིག་ལ་འགྱེད་ནུས་པ་དང་། ",
            "གདུལ་བྱ་མི་འདྲ་བ་བརྒྱ་ལ་སོ་སོའི་",
            "ཁམས་དབང་བསམ་པ་དང་",
            "མཐུན་པའི་ཆོས་སྒོ་བརྒྱ་ཕྲག་དུས་གཅིག་ལ་སྟོན་ནུས་པ་དང་། ",
            "དཔའ་བར་འགྲོ་བ་དང་། ",
            "དཔུང་བཀོད་པ་དང་། ",
            "སེང་གེ་རྣམ་པར་འགྱིང་བ་ལ་སོགས་",
            "རྒྱལ་བའི་ཡུམ་ལས་གསུངས་པའི་",
            "ཏིང་ངེ་འཛིན་མི་འདྲ་བ་བརྒྱ་ལ་",
            "དུས་གཅིག་ཏུ་སྙོམས་པར་འཇུག་ནུས་པ་དང་། ",
            "ནམ་མཁའ་ལ་འགྲོ་ཞིང་ས་ལ་འཛུལ་བ། ",
            "རི་བྲག་ལ་ཐོགས་པ་མེད་ཅིང་ཆུ་ལ་མི་བྱིང་བ། ",
            "སྟོད་ནས་མེ་འབར་ཞིང་",
            "སྨད་ནས་ཆུ་འབྲུབ་པའམ། ",
            "དེ་གཉིས་རེ་མོས་དང་། ",
            "གཅིག་ལས་མང་པོར་སྤྲུལ་ཞིང་",
            "མང་པོ་གཅིག་ཏུ་བསྡུ་བའི་སྤྲུལ་བསྒྱུར་སོགས་",
            "རྫུ་འཕྲུལ་གྱི་བཀོད་པ་མི་འདྲ་བ་",
            "བརྒྱ་ཕྲག་དུས་གཅིག་ལ་སྟོན་ནུས་པ་།",
            "དེ་ལྟར་ཡོན་ཏན་བརྒྱ་ཕྲག་བདུན་ལ་དབང་འབྱོར་བར་འགྱུར་།",
            "དེ་བཞིན་དུ་རིམ་པས་ས་གཉིས་པ་ལ་",
            "ཡོན་ཏན་དེ་ལྟ་བུ་སྟོང་ཕྲག་བདུན། ",
            "གསུམ་པ་ལ་ཁྲི་ཕྲག་བདུན། ",
            "བཞི་པར་འབུམ་ཕྲག་བདུན། ",
            "ལྔ་པ་ལ་བྱེ་བ་ཕྲག་བདུན། ",
            "དྲུག་པར་ས་ཡ་བདུན། ",
            "བདུན་པར་དུང་ཕྱུར་བདུན། ",
            "བརྒྱད་པར་ཐེར་འབུམ་བདུན། ",
            "དགུ་པར་ཐེར་འབུམ་ཆེན་པོ་བདུན། ",
            "བཅུ་པ་ལ་དེད་འདྲེན་ཕྲག་བདུན་དང་། ",
            "བཅུ་གཅིག་པར་རབ་བཀྲམ་ཕྲག་བདུན། ",
            "བཅུ་གཉིས་པ་ལ་རབ་བཀྲམ་ཆེན་པོ་ཕྲག་བདུན་དུ་འགྱུར་ཞིང་",
            ""
        ],
        [
            "བཅུ་གསུམ་རྡོ་རྗེ་འཛིན་པ་",
            "སངས་རྒྱས་སྐུ་གསུམ་བདག་ཉིད་མངོན་དུ་གྱུར་པའི་",
            "ཆེ་བའི་ཡོན་ཏན་གྱི་རྣམ་གྲངས་ནི་མཐའ་ཡས་ཕྱིར། ",
            "སུ་ཞིག་གིས་ཚད་འཛིན་པར་མི་ནུས་ཏེ་",
            "བློའི་ར་བ་ལས་བརྒལ་བའི་ཆོས་ཉིད་དོ།།",
            "དེ་ལྟ་བུ་ཐུན་མོང་ཐེག་པ་ནས་གསུངས་པའི་",
            "ས་བཅུ་ལམ་ལྔ་ཐམས་ཅད་ཐེག་པའི་ཡང་རྩེ་",
            "ཕྱག་རྒྱ་ཆེན་པོའི་ལམ་འདིར་མ་འདྲེས་ཡོངས་རྫོགས་སུ་ཚང་ཕྱིར། ",
            "རྣལ་འབྱོར་བཞི་པོ་ཚུལ་བཞིན་མངོན་དུ་གྱུར་པའི་",
            "གང་ཟག་ལ་ས་ལམ་གྱི་ཡོན་ཏན་མཐའ་དག་ཀྱང་",
            "རིམ་གྱིས་ཅིག་ཅར་དུ་རྫོགས་པ་ཆོས་ཉིད་ཡིན་ལ",
            "འོན་ཀྱང་ལྟར་སྣང་དུ་ལ་ལར་དེ་དག་སོགས་ཀྱི་",
            "ཡོན་ཏན་མངོན་མཚན་ཅན་དུ་སྣང་མི་སྟོན་པ་ནི་",
            "གསང་སྔགས་གསང་བའི་ཉེ་ལམ་གྱི་ཡ་ཚུལ་ཀྱང་ཡིན་།",
            "གཞན་ཡང་དཔེར་ན་འདབ་ཆགས་དང་གཅན་གཟན་སོགས་",
            "སེམས་ཅན་ཕལ་མོ་ཆེ་ནི་མའི་མངལ་ནས་བཙས་ཏེ་",
            "ཡུན་རིང་པོར་མ་སོང་གི་བར་དུ་",
            "ལུས་རྩལ་མི་རྫོགས་ཤིང་",
            "རིམ་གྱིས་མ་དང་མཉམ་པར་འགྱུར་མོད་ལ",
            ""
        ],
        [
            "འདབ་ཆགས་ཀྱི་དབང་པོ་བྱ་ཁྱུང་དང་། ",
            "གཅན་གཟན་གྱི་རྒྱལ་པོ་སེང་གེ་ནི་",
            "སྒོང་ཤུན་དང་མའི་མངལ་དུ་རྩལ་རྫོགས་པར་གྱུར་པ་",
            "དེ་གཞན་གྱིས་མི་མཐོང་མོད་ཀྱང་། ",
            "ནམ་ཞིག་བཙས་པར་གྱུར་མ་ཐག་རྩལ་གསུམ་རྫོགས་པའི་མཐུས། ",
            "མ་དང་ལྷན་ཅིག་ནམ་འཕང་གཅོད་པ་སོགས་",
            "རང་གི་བྱ་བ་མཐའ་དག་ནུས་པ་དེ་བཞིན་དུ། ",
            "འདིར་ཡང་རྣལ་འབྱོར་པ་གང་ཞིག་གདོས་བཅས་ལུས་ལ་",
            "འཐུམས་པའི་རིང་ལ་མངོན་རྟགས་གསལ་བར་མི་སྣང་ཡང་། ",
            "ནམ་ཞིག་ལུས་རྒྱ་གྲོལ་བ་དང་ཡོན་ཏན་གྱི་",
            "རྩལ་ཆེན་རྫོགས་པའི་འབྲས་བུ་སྨིན་པ་",
            "དུས་མཚུངས་པར་འགྱུར་བ་དང་། ",
            "འོན་ཏེ་ཐབས་ཤེས་ཟུང་འཇུག་གི་ལམ་ལ་",
            "གནད་དུ་བསྣུན་པ་གང་ཞིག་ལ་",
            "ལུས་ཐོག་འདི་ནས་རྫུ་འཕྲུལ་མངོན་ཤེས་སོགས་ཀྱི་",
            "ལམ་རྟགས་གསལ་བར་སྣང་བའང་ཤིན་ཏུ་མང་ལ",
            "དོན་དམ་པར་ནི། ",
            "དབྱིངས་དང་ཡེ་ཤེས་མཉམ་པ་ཉིད་བློ་ལས་འདས་པའི་",
            "ཆོས་ཉིད་རང་སེམས་དངོས་པོ་གཤིས་ཀྱི་",
            "གནས་ལུགས་གཉུག་མ་དོན་གྱི་ཡེ་ཤེས་ལ་རང་དབང་མ་ཐོབ་ན",
            "བསྐྱེད་རྫོགས་རྩ་རླུང་ཐིག་ལེ་སོགས་ཀྱི་",
            "ཉམས་ལེན་དྲོད་རྟགས་སྣ་འགའ་ཙམ་ལ་",
            "དགའ་བྲོད་མཆོག་འཛིན་བཟང་ཞེན་མངོན་རློམ་གྱི་",
            "འགོང་པོ་ཕུགས་སུ་ཞུགས་པའི་",
            "གྲུབ་ཐོབ་ཀྱི་རང་གཞན་ངན་འགྲོར་ཁྱུ་དེད་བྱེད་པ་ནི་",
            "དེང་སང་གི་དུས་འདིར་ཤིན་ཏུ་མང་བས། ",
            "དཔྱོད་ལྡན་རྣམས་ཀྱིས་གཟིགས་འཚལ་ལོ། ",
            "༈།དེ་ལྟར་ལྟ་སྒོམ་ས་ལམ་གྱི་རིམ་པ་ཅུང་ཟད་བསྟན་ནས",
            "ཞར་ལ་བོགས་འདོན་ལམ་འཁྱེར་གྱི་སྤྱོད་པའི་ཚུལ་ཡང་མདོ་ཙམ་འཆད་།",
            "དེ་ཡང་སྤྱིར་གསང་སྔགས་ཀྱི་ལམ་ཕལ་མོ་ཆེ་ལས་སྤྱོད་པའི་རྣམ་གྲངས་ནི། ",
            "སྤྲོས་བཅས། ",
            "སྤྲོས།",
            "ཤིན་ཏུ་སྤྲོས་མེད་ཀྱི་སྤྱོད་པ་གསུམ་མམ། ",
            "གསང་སྤྱོད། ",
            "ཚོགས།",
            ""
        ],
        [
            "རིག་པ་བརྟུལ་ཞུགས། ",
            "ཕྱོགས་ལས་རྣམ་རྒྱལ་སོགས་དབྱེ་རིམ་མང་ཡང་། ",
            "ཕལ་ཆེར་བསྐྱེད་རྫོགས་ཐུན་མོང་གི་",
            "བོགས་འདོན་ཤས་ཆེ་ཞིང་།",
            "འདིར་ནི་གཉུག་མ་བློ་བྲལ་གྱི་",
            "རང་འགྲོས་སྐྱོང་བ་ཀུན་ཏུ་བཟང་པོའི་སྤྱོད་པ་ཁོ་ན་གཅེས་།",
            "དེ་ལས་དང་པོར་སྔོན་འགྲོ་ཚོགས་བསགས་སྒྲིབ་སྦྱོང་",
            "བྱིན་རླབས་འཇུག་ཐབས་རིམ་པའི་སྐབས་སུ་ཡང་། ",
            "ཚེ་འདིའི་བྱ་བྱེད་འཇིག་རྟེན་ཆོས་བརྒྱད་ཀྱི་",
            "དྲི་མ་གང་གིས་ཀྱང་མ་བསླད་ཅིང་། ",
            "རང་སེམས་རང་ལ་མི་ཁྲེལ་བའི་",
            "ཉམས་ལེན་གྱི་སྤྱོད་པ་ཀུན་ཏུ་བཟང་པོ་ལ་།",
            "བར་དུ་དངོས་གཞི་ལྟ་སྒོམ་གྱི་བརྡར་ཤ་གཅོད་ཅིང་",
            "རང་རིག་གཏན་ལ་འབེབས་པའི་དུས་སུ་ཡང་",
            "བློ་མང་གི་གཟེར་མགོ་ནང་ནས་",
            "བརྡུང་ལ་སྒྲོ་འདོགས་ཀྱི་སྙེམས་ཐག་སེམས་ཐོག་ཏུ་གཅོད། ",
            "གཅིག་ཤེས་ཀུན་ལ་མཁས་ཤིང་",
            "ཀུན་ཤེས་གཅིག་ཏུ་གྲོལ་བའི་",
            "སྤྱོད་པ་ཀུན་ཏུ་བཟང་པོ་ལ་།",
            "མཐར་ཉམས་ལེན་གྱི་བོགས་འདོན་པར་བྱེད་པའི་",
            "ཐབས་ཀྱི་སྤྱོད་པའི་བྱེ་བྲག་ཀྱང་། ",
            "གཞུང་དང་མན་ངག་རྣམས་ནས་སྣ་ཚོགས་འབྱུང་མོད་ཀྱི། ",
            "འགག་དོན་གྱི་སྙིང་པོར་ནི། ",
            "འཇིག་རྟེན་གྱི་འཁྲི་བ་རྦད་ཀྱིས་བཅད་དེ་",
            "མི་མེད་དབེན་པའི་རི་ཁྲོད་འགྲིམ་པ་",
            "རི་དྭགས་རྨས་མ་ལྟ་བུའི་སྤྱོད་པ་དང་། ",
            "རྐྱེན་ངན་ལ་ཡ་ང་བག་ཚ་མེད་པ་",
            "སེང་གེ་རི་སུལ་སྙེག་པ་ལྟ་བུའི་སྤྱོད་པ་དང་། ",
            "འདོད་ཡོན་ལ་ཆགས་ཞེན་མེད་པ་",
            "བར་སྣང་གི་རླུང་ལྟ་བུའི་སྤྱོད་པ་དང་། ",
            "ཆོས་བརྒྱད་ལ་དགག་སྒྲུབ་ཀྱི་འཁྲིས་མི་འཇུག་པ་",
            "སྨྱོན་པ་ལྟ་བུའི་སྤྱོད་པ་དང་། ",
            "རང་སེམས་ཀྱི་རང་འགྲོས་ཁ་ཡན་དུ་སྐྱོང་བ་ལས་གཞན་པའི་",
            "གཉིས་འཛིན་གྱི་ཐག་པས་མི་བཅིང་བ་",
            "ནམ་མཁའ་མདུང་བསྐོར་ལྟ་བུའི་སྤྱོད་པ་རྣམས་ལ་སྤྱད་ཅིང་། ",
            "ཡེངས་འཁྲུལ་རྣམ་གཡེང་རེ་དོགས་ཀྱི་འཆིང་བ་།",
            ""
        ],
        [
            "རྟགས་མཚན་ཉམས་རྟོགས་དངོས་གྲུབ་སོགས་ཡོང་བར་",
            "འདོད་པའི་ཁོང་མཚང་སྤུ་རྩེ་ཙམ་ཞུགས་ཀྱང་",
            "གནས་ལུགས་ཆོས་སྐུའི་རང་ཞལ་",
            "སྒྲིབ་བྱེད་འབའ་ཞིག་ཡིན་པས། ",
            "བཟོ་མེད་གཤིས་ཀྱི་འདུག་ཚུལ་སྐྱོང་བ་ཁོ་ན་ལ་",
            "དྲིལ་བ་ནི་ལམ་འཁྱེར་གྱི་སྤྱོད་པ་",
            "ཀུན་ཏུ་བཟང་པོ་མཆོག་ཏུ་གྱུར་པ་དང་། ",
            "གནས་སྐབས་སུ་རྐྱེན་གྱི་བྱེ་བྲག་ལྟར་སྣང་བའི་རྣམ་རྟོག །",
            "ཉོན་མོངས། ",
            "སྡུག་བསྔལ། ",
            "འཇིགས་སྐྲག་ན་ཚ་འཆི་བ་དང་བཅས་པ་གང་བྱུང་ཡང་། ",
            "གཉེན་པོའམ་ཕན་ཐབས་གཞན་ལ་མི་རེ་མི་ལྟོས་པར། ",
            "གནས་ལུགས་ཕྱག་རྒྱ་ཆེན་པོའི་ཉམས་ལེན་གྱི་",
            "དངོས་གཞིར་ཤེས་པ་ནི་",
            "བོགས་འདོན་ཐམས་ཅད་ཀྱི་རྒྱལ་པོ་ཡིན་པས། ",
            "འདི་ལྟ་བུ་ཉམས་སུ་ལེན་ནུས་པའི་",
            "རྣལ་འབྱོར་དེ་ནི་འཁོར་འདས་སྣང་སྲིད་ཀུན་ལ་རང་དབང་བསྒྱུར་ཕྱིར། ",
            "བར་ཆད་ཀྱི་ཡུལ་དང་།",
            "དངོས་གྲུབ་ཀྱི་མཚོ་ཆེན་རྡོལ། ",
            "སྒྲིབ་གཉིས་ཀྱི་མུན་པ་།",
            "གྲུབ་རྟགས་ཀྱི་ཉི་མ་།",
            "སངས་རྒྱས་སེམས་ལ་།",
            "གཞན་དོན་གྱི་གཏེར་ཁ་ཕྱེ་བ་ཆོས་ཉིད་ཡིན་ཀྱང་། ",
            "གཅིག་ཆོག་གི་ནོར་བུ་ལག་ཏུ་ལེན་པ་དེ་ཐང་ལ་བསྐྱུར་།",
            "བྱིས་པ་པད་ཚལ་དུ་སླེབ་པ་ལྟར་",
            "འདི་བྱེད་འདི་བཟང་གི་ཡིད་སྨོན་ལ་",
            ""
        ],
        [
            "མི་ཚེ་སྐྱེལ་བའི་སྒོམ་ཆེན་ཤ་སྟག་སྣང་བ་འདི་ནི་",
            "ཡིད་སྐྱོ་བའི་རྒྱུར་གདའ་ལགས་སོ། ",
            "༈།དེ་ལྟར་གཞི་ལམ་ལྟ་སྒོམ་གྱི་",
            "རང་བཞིན་མདོ་ཙམ་བསྟན་ནས",
            "ད་ནི་འབྲས་བུ་ཕྱག་རྒྱ་ཆེན་པོ་སྐུ་གསུམ་དབྱེར་མེད་དམ། ",
            "སྐུ་གཉིས་ཟུང་འཇུག་གི་དོན་བཤད་པས་མཇུག་བསྡུ་བ་ནི། ",
            "རྣལ་འབྱོར་གང་ཞིག་གནས་ལུགས་",
            "གཞིའི་ཕྱག་ཆེན་གྱི་རང་ཞལ་མཐོང་ཞིང་",
            "ལྟ་སྒོམ་ལམ་གྱི་ཕྱག་ཆེན་ལ་ཉམས་ལེན་གནད་དུ་",
            "བསྣུན་པས་གོམས་པ་མཐར་ཕྱིན་པ་དེ་ཉིད། ",
            "མཐར་ཐུག་འབྲས་བུའི་",
            "ཕྱག་ཆེན་དོན་དམ་ཆོས་སྐུ་",
            "མངོན་དུ་གྱུར་པ་དེའི་ཚེ། ",
            "ཆོས་སྐུའི་ངོ་བོ་ནི་རང་རིག་བཅོས་མིན་",
            "གདོད་མའི་ཡེ་ཤེས་འཕོ་འགྱུར་བྲི་གང་མེད་པ་",
            "ཁམས་གསུམ་སེམས་ཅན་ཀུན་གྱི་རྒྱུད་ལ་",
            "ཡེ་ཁྱབ་ཏུ་བཞུགས་པ་འདི་ཉིད་",
            "ལམ་ཉམས་ལེན་གྱི་ཐབས་གནད་ཟབ་མོས་མངོན་དུ་བྱས་པ་།",
            "འདི་ལས་གཞན་པའི་སངས་རྒྱས་སམ། ",
            "ཆོས་སྐུ་ཞེས་པ་སྔར་མེད་གསར་བྱུང་ནི་མ་ཡིན་ནོ།།",
            "འདིའི་མཚན་ཉིད་ནི། ",
            "གནས་ལུགས་ཇི་ལྟ་བ་དང་ཤེས་བྱ་ཇི་སྙེད་པ་",
            "མཁྱེན་པའི་ཡེ་ཤེས་མངའ་བའི་ཕྱིར་",
            "མཁྱེན་པ་གཉིས་ལྡན་ཡང་ཟེར་།",
            "གདོད་ནས་ངོ་བོ་རྣམ་པར་དག་པ་དང་",
            "གློ་བུར་ལྷན་སྐྱེས་ཀྱི་དྲི་མ་དག་པའི་ཕྱིར། ",
            "དག་པ་གཉིས་ལྡན་ཀྱང་ཟེར་།",
            ""
        ],
        [
            "དོན་ལ་ཤེས་བྱའི་ཆོས་ཐམས་ཅད་ལ་",
            "མི་མཁྱེན་པའམ་མི་གཟིགས་པའི་",
            "དྲི་མ་དང་བྲལ་ཞིང་།",
            "ཡོན་ཏན་གྱི་ཆ་མཐའ་དག་ཡོངས་སུ་རྫོགས་པ་ཉིད་དོ།།",
            "ཆོས་སྐུ་དེའི་གདངས་སམ་",
            "ཡེ་ཤེས་ཀྱི་རོལ་པ་འགག་མེད་དུ་",
            "ལོངས་སྤྲུལ་གཉིས་ཤར་བ་།",
            "སྐུ་གསུམ་པོ་དེ་ལ་ཟུང་འཇུག་ཡན་ལག་བདུན་ལྡན་གྱི་",
            "ཡོན་ཏན་མངའ་བ་།",
            "བདུན་གང་ཞེ་ན། ",
            "འོག་མིན་གྱི་གནས་སུ་སེམས་དཔའ་རྣམས་ལ་",
            "ཟབ་རྒྱས་གསང་སྔགས་ཀྱི་ཆོས་འཁོར་ལ་",
            "རྟག་པ་རྒྱུན་གྱི་ལོངས་སྤྱོད་མཛད་ཕྱིར། ",
            "ལོངས་སྤྱོད་ཀྱི་ཡན་ལག་དང་། ",
            "༡ མཚན་དཔེ་རྫོགས་པའི་ཡེ་ཤེས་ཀྱི་སྐུ་ཉིད་རང་འོད་ཀྱི་ཡུམ་དང་",
            "སྦྱོར་བས་ཁ་སྦྱོར་གྱི་ཡན་ལག་དང་། ",
            "༢ ཟག་མེད་ཀྱི་བདེ་བ་ཆེན་པོ་རྒྱུན་ཆད་མེད་པས་",
            "བདེ་བ་ཆེན་པོའི་ཡན་ལག་དང་གསུམ་ནི་",
            "ལོངས་སྐུའི་ཁྱད་ཆོས་ཡིན་ལ",
            "༣ དམིགས་མེད་ཀྱི་ཐུགས་རྗེ་མཁའ་ལྟར་ཁྱབ་པ་ནི་",
            "སྙིང་རྗེའི་ཡོངས་སུ་གང་བའི་ཡན་ལག །",
            " ༤ ཕྲིན་ལས་རྒྱ་ཆེན་པོ་འཁོར་བའི་མཐའ་མཉམ་རྟོག་མེད་",
            "ལྷུན་གྲུབ་ཏུ་འབྱུང་བ་ནི་རྒྱུན་མི་ཆད་པའི་ཡན་ལག །",
            " ༥ མྱང་འདས་ཞི་བའི་མཐར་མི་གནས་པ་ནི་",
            "འགོག་པ་མེད་པའི་ཡན་ལག་།",
            ""
        ],
        [
            "༦ འདི་གསུམ་ནི་སྤྲུལ་པ་སྐུའི་ཁྱད་ཆོས་ཡིན་པ་དང་། ",
            "སྟོང་ཉིད་སྙིང་རྗེ་ཟུང་འཇུག་སྤྲོས་པ་ཐམས་ཅད་དང་",
            "བྲལ་བ་ནི་རང་བཞིན་མེད་པའི་ཡན་ལག་།",
            "༧ འདི་ནི་ཆོས་སྐུའི་ཁྱད་ཆོས་སུ་འདྲེན་པ་།",
            "དེ་ལྟར་ཡན་ལག་བདུན་ལྡན་དང་། ",
            "ཡང་། ",
            "དབང་ཕྱུག་གི་ཡོན་ཏན་བརྒྱད་དང་",
            "ལྡན་པར་ཡང་འདྲེན་།",
            "དེ་ཡང་སྐུ་གང་ལ་གང་འདུལ་རྣམ་པ་ཐམས་ཅད་དང་",
            "ལྡན་པ་ནི་སྐུའི་དབང་ཕྱུག །",
            " ༡ གང་འདུལ་ཆོས་འཁོར་རྒྱུན་མི་འཆད་པ་ནི་གསུང་གི་དབང་ཕྱུག །",
            " ༢ རྟོག་མེད་ཐུགས་རྗེ་མངའ་བ་ནི་ཐུགས་ཀྱི་དབང་ཕྱུག །",
            " ༣ རྫུ་འཕྲུལ་ཐོགས་པ་མེད་པ་ནི་རྫུ་འཕྲུལ་གྱི་དབང་ཕྱུག །",
            " ༤ འཁོར་འདས་དུས་གསུམ་མཉམ་ཉིད་རོ་གཅིག་ཏུ་",
            "མངོན་པར་བྱང་ཆུབ་པ་ནི་ཀུན་འགྲོའི་དབང་ཕྱུག །",
            " ༥ རི་རབ་སོ་གཉིས་ཀྱི་རྡུལ་གྲངས་མཉམ་པའི་",
            "ལྷ་མོས་འདོད་ཡོན་གྱིས་མཆོད་ཀྱང་",
            "འདོད་པས་གོས་པ་མེད་པ་ནི་",
            "འདོད་པའི་དབང་ཕྱུག །",
            " ༦ ཡིད་བཞིན་ནོར་བུ་ལྟར་འགྲོ་བའི་",
            "རེ་འདོད་ཡིད་མཐུན་དུ་སྐོང་བས་",
            "ཅི་འདོད་བསྐྱེད་པའི་དབང་ཕྱུག །",
            " ༧ འོག་མིན་ཆོས་དབྱིངས་ཕོ་བྲང་ན་",
            "ཁམས་གསུམ་ཆོས་ཀྱི་རྒྱལ་པོར་རྟག་ཏུ་བཞུགས་པ་ནི་",
            "གནས་ཀྱི་དབང་ཕྱུག་།",
            "༨ དེ་ལྟར་དབང་ཕྱུག་བརྒྱད་ལྡན་དུ་འདྲེན་པ་འདི་ནི་",
            "གཙོ་ཆེར་ལོངས་སྐུའི་ཡོན་ཏན་གྱི་རྣམ་གྲངས་ཡིན་།",
            "༈ སྤྲུལ་པའི་སྐུ་ནི། ",
            "ཆོས་ལོངས་གཉིས་ཀྱི་རྣམ་པར་འཕྲུལ་པ་བསམ་ཡས་ཀྱི་",
            "གདུལ་བྱ་འགྲོ་བའི་ཆུ་སྣོད་ཇི་སྙེད་པར་",
            "འདུལ་བྱེད་སྤྲུལ་པའི་ཟླ་སྣང་དེ་སྙེད་དུ་འབྱུང་སྟེ",
            ""
        ],
        [
            "བཟོ་དང་སྐྱེ་དང་བྱང་ཆུབ་ཆེན་པོ་ལ་སོགས་",
            "གང་ལ་གང་འདུལ་གྱི་སྤྲུལ་བཀོད་",
            "རབ་འབྱམས་མཐའ་ཡས་པར་འབྱུང་བ་ནི་",
            "སངས་རྒྱས་རྣམས་ཀྱི་སྐུ་གསུང་ཐུགས་ཀྱི་",
            "གསང་བ་མི་ཟད་རྒྱན་གྱི་འཁོར་ལོ་ཞེས་བྱ་ཞིང་",
            "དེ་ལྟར་འབྱུང་བའི་རྒྱུ་ནི་ད་ལྟ་ལམ་གྱི་སྐབས་སུ་",
            "དོན་དམ་སྟོང་ཉིད་ཕྱག་རྒྱ་ཆེན་པོ་ལ་གནད་དུ་",
            "བསྣུན་པའི་འབྲས་བུ་དངོས་ནི་ཆོས་ཀྱི་སྐུ་འགྲུབ་ཅིང་། ",
            "དེའི་ཡན་ལག་གམ་ཐབས་ཀྱི་ཆར་སེམས་བསྐྱེད་སྨོན་ལམ་སོགས་",
            "རྣམ་པར་དག་པ་བགྱིས་པའི་",
            "མཐུ་ལས་སྤྲུལ་པའི་སྐུ་དང་། ",
            "བསྐྱེད་རིམ་ཟབ་མོ་བསྒོམ་པའི་",
            "རྒྱུ་འབྲས་ལས་ལོངས་སྤྱོད་རྫོགས་པའི་སྐུ་སྟེ་",
            "ཉམས་ལེན་དེ་དག་ཀྱང་",
            "སོ་སོ་ཡ་བྲལ་རེས་འཇོག་ལྟ་བུས་ནི་",
            "མ་ཡིན་པར་ཐབས་ཤེས་ཟུང་འཇུག་འཁོར་གསུམ་ཡོངས་དག་ཆེན་པོར་",
            "འབད་པའི་མཐུ་འབྲས་ལས། ",
            "སྐུ་གསུམ་འདུ་འབྲལ་མེད་པའི་ངོ་བོར་",
            "གཏན་སྲིད་ཟིན་པར་འགྱུར་བའོ།།",
            "དེ་ལྟར་སྔར་བཤད་པའི་སྐུ་གསུམ་པོ་དང་",
            "གཞན་ཡང་སྐུ་བཞིའམ་",
            "ལྔ་སོགས་ཀྱི་དབྱེ་བ་དུ་མ་རྣམས་ཀྱི་",
            "ངོ་བོ་གཅིག་ལ་ཡོན་ཏན་དང་བྱེད་ལས་ལྟ་བུའི་",
            "ཆ་ནས་མིང་སོ་སོར་བཏགས་པ་།",
            "ད་ལྟ་སེམས་ཉིད་ཀྱི་གཤིས་གདངས་རྩལ་གསུམ་ལ་དེ་ཚེ་",
            "སྐུ་གསུམ་དུ་བརྗོད་པ་ཉིད་ལས་གཞན་མ་ཡིན་ནོ།།",
            "འདི་སྐབས་སུ་རྒྱུའི་ཐེག་པ་དང་",
            "སྔགས་འོག་མའི་རྒྱུད་སྡེ་སོགས་སུ་",
            "དེ་དང་དེའི་སྐབས་དོན་ལ་དགོངས་པ་དང་། ",
            "ལྡེམ་པོར་དགོངས་པའི་ལུང་ཕྱོགས་རེའི་",
            "ཁ་འཛིན་གྱི་བཞེད་སྲོལ་སྣ་ཚོགས་།",
            "ཆོས་ཀྱི་སྐུ་ལ་ཞལ་ཕྱག་ཏུ་གྲུབ་མ་གྲུབ་དང་། ",
            "དེའི་ཞིང་ཁམས་དངོས་བསྟན་ཡོད་མེད་སོགས་དང་། ",
            "སངས་རྒྱས་ལ་རང་རྒྱུད་ཀྱིས་བསྡུས་པའི་ཡེ་ཤེས་ཡོད་མེད་དང་། ",
            "གཟུགས་སྐུ་གཉིས་ལ་རང་སྣང་གི་ཚོར་བ་ཡོད་མེད་སོགས་ཀྱི་",
            "རྩོད་གཞི་དང་དགག་སྒྲུབ་དུ་མས་",
            "ཟིང་ཟིང་པོར་བྱེད་པར་སྣང་མོད་ཀྱི། ",
            "དེ་ཐམས་ཅད་རང་རང་གི་སྐབས་དེར་ནི་",
            "དེ་ཉིད་བདེན་པ་ཡིན་མོད་ཀྱང་། ",
            "ཐེག་པའི་བཅུད་ཀྱི་སྙིང་པོ་འདི་དག་གི་སྐབས་སུ་ནི་",
            "འོག་མའི་ལྟ་གྲུབ་ལ་ལྟོས་མི་འཚལ་ཞིང་",
            ""
        ],
        [
            "ཐམས་ཅད་དང་མཐུན་ལ་ཐམས་ཅད་ལས་",
            "ཁྱད་པར་དུ་གྱུར་པ་ཞེས་པའི་དགོངས་པ་ཡིན་།",
            "དེ་ལྟ་བུའི་དགོངས་པ་དེ་གང་ལ་ཟེར་།",
            "འཁོར་འདས་སྣང་སྲིད་ཀྱིས་བསྡུས་པའི་",
            "ཆོས་སོ་ཅོག་ཐམས་ཅད་།",
            "བདེན་མི་བདེན། ",
            "ཡོད་མེད། ",
            "ཡིན།",
            "སྐྱེ་འགག །",
            "འགྲོ་འོང་། ",
            "རྟག་ཆད་ལ་སོགས་པར་གང་ལའང་མི་།",
            "མི།",
            ""
        ],
        [
            "མི་།",
            "མི་བསྒྲུབ་།",
            "ཅིའི་ཕྱིར་ན། ",
            "གང་མེད་པར་སྨྲ་ན་ཆད་པའི་མཐར་ལྷུང་ཞིང་།",
            "ཡོད་པར་བྱས་ན་",
            "ནི་རྟག་པའི་མཐའ་དང་། ",
            "ཡོད་མེད་གཉིས་ཀ་མ་ཡིན་ནོ་",
            "སྙམ་དུ་འཛིན་ན",
            "འང་བློས་བྱས་ཀྱི་རང་བཞིན་ལས་མ་འདས་པའི་ཕྱིར། ",
            "གཞན་སྣང་གི་ངོར་ནི། ",
            "ཡོད་ན་"
        ],
        [
            "ཡོད་དུ་ཆུག་སྟེ་",
            "འགག་མེད་ཀྱི་འཆར་སྒོ་ཟད་མཐའ་མེད་ཅིང་",
            "རྒྱུ་འབྲས་རྟེན་འབྲེལ་ལ་བསླུ་བ་མེད་པའི་ཕྱིར་དང་། ",
            "གང་ཞིག་མེད་པ་རྣམས་ཀྱི་ངོར་ནི་མེད་དུ་ཆུག་སྟེ་",
            "གཤིས་ངོར་གང་དུ་ཡང་གྲུབ་པ་མེད་པའི་",
            "རང་བཞིན་སྟོང་པ་ཉིད་ལས་མ་གཡོས་པའི་ཕྱིར་དང་། ",
            "ཡོད་མེད་གཉིས་ཀ་མ་ཡིན་པ་ཡང་བདེན་དུ་ཆུག་སྟེ་",
            "མཐའ་གང་དུ་ཡང་མ་ལྷུངས་ཤིང་",
            "ཕྱོགས་དང་རིས་སུ་མ་ཆད་པའི་ཕྱིར་རོ། །",
            "དེ་བས་ན་ཕྱི་རོལ་སྣོད་བཅུད་དུ་སྣང་བའི་",
            "དངོས་པོ་ཐམས་ཅད་ནི་མ་དག་སེམས་ཅན་གྱི་",
            "བག་ཆགས་ལས་སྣང་འཁྲུལ་པའི་ངོར་ནི་",
            "འབྱུང་ལྔ་གདོས་བཅས་ལ་ཨ་འཐས་ཀྱི་ཚུལ་དང་། ",
            "ལམ་པའི་རྣལ་འབྱོར་རྣམས་ཀྱིས་ངོར་ནི་",
            "རང་སེམས་འགག་མེད་ཀྱི་སྣང་བ། ",
            "སངས་རྒྱས་བྱང་སེམས་རྣམས་ལ་ནི་",
            "ཡེ་ཤེས་རང་གསལ་གྱི་ཞིང་ཁམས་།",
            "དོན་དམ་པར་ནི་ཐམས་ཅད་སེམས་ཉིད་ཀྱི་ཆོ་འཕྲུལ་ཁོ་ན་ཉིད། ",
            "དེ་བཞིན་དུ་ནང་གི་སེམས་དང་། ",
            "སེམས་བྱུང་གི་རྟོག་ཚོགས་རྣམས་ཀྱང་མ་དག་འཁྲུལ་པའི་",
            "སྐྱེ་འགྲོ་རྣམས་ལ་ནི་ལས་ཉོན་བག་ཆགས་ཀྱི་རང་བཞིན། ",
            "ལམ་པའི་རྣལ་འབྱོར་རྣམས་ལ་ནི་",
            "ལྟ་སྒོམ་ཉམས་རྟོགས་ཀྱི་བྱེ་བྲག །",
            "བདེ་གཤེགས་སྐུ་གསུམ་གྱི་",
            "སངས་རྒྱས་རྣམས་ལ་ནི་",
            "མཁྱེན་བརྩེ་ཡེ་ཤེས་ཀྱི་རོལ་པ་།",
            "དེས་ན་རྒྱུའམ་གཞིའི་གནས་ལུགས་ལ་",
            ""
        ],
        [
            "ནི་ཁྱད་པར་རྡུལ་ཙམ་མ་མཆིས་ནའང་། ",
            "གློ་བུར་ཀུན་བཏགས་ཀྱི་སྒྲིབ་པས་",
            "ཆེར་འཐུམས་པ་དང་།་་་་་་་་སེམས་ཅན་རྣམས། ",
            "ཅུང་ཟད་འཐུམས་པ་དང་།་་་་་་་་རྣལ་འབྱོར་པ་སྒྲིབ་པ་བྲལ་བ་་་་་་་་་སངས་རྒྱས་རྣམས་དང་",
            "བཅས་པའི་ཁྱད་པར་དུ་གྱུར་ཕྱིར། ",
            "གཞི་ལམ་འབྲས་གསུམ་གའི་ངོ་བོ་སྐུ་གཉིས་ཟུང་འཇུག་གམ་སྐུ་གསུམ་དབྱེར་མེད་ཉིད་ལས་མ་།་་་་་་་་",
            "སྔར་མི་།་་་་་་་་ད་ལྟ། ",
            "འདའ་བར་མི་འགྱུར་་་་་་་་་",
            "མ་འོངས་པར་བའི་དོན་གྱི་སྙིང་པོ་",
            "རང་སེམས་མ་བཅོས་ཕྱག་རྒྱ་ཆེན་པོའི་ངང་དུ་",
            "གློད་པ་ཁོ་ན་གནད་དུ་ཆེ་ཡི། ",
            "འདུས་མ་བྱས་ཀྱི་ཆོས་ལ་",
            "འདུས་བྱས་བློའི་སྒྲོ་བཏགས་སྐུར་འདེབས་བྱས་ཏེ་",
            "ཚིག་གི་མཐའ་ལ་ཞེན་ཅིང་",
            "ཕྱོགས་རེའི་གྲུབ་མཐའ་ལ་",
            "རྩོད་པར་བྱེད་པ་རྣམས་ནི། ",
            "བྱིས་པའི་སྐྱེ་བོ་དག་གིས་",
            "ནམ་མཁའི་མཐའ་རྒྱ་རྩོད་པ་དང་མཚུངས་ཕྱིར། ",
            "བཟོ་མེད་ལྷུག་པའི་ངང་དུ་",
            "ཁྱབ་གདལ་མཉམ་ཉིད་ཆེན་པོར་ཞོག་མཛོད་དང་། ",
            "རྣལ་འབྱོར་བཞི་དང་། ",
            "ས་བཅུ་ལམ་ལྔ་སྐུ་གསུམ་ལྷུན་གྲུབ་ཀྱི་",
            "འབྲས་བུ་དང་བཅས་པའི་",
            "དབྱིངས་སུ་བགྲོད་བྱ་བགྲོད་བྱེད་ཀྱི་",
            "མཚན་མ་ལས་འདས་པའི་ངང་དུ་",
            "གྲོལ་བར་གདོན་མི་ཟ་བ་ཉིད་དོ།།",
            "ཀྱེ་ཧོ། ",
            "གདོད་ནས་ཡེ་གྲོལ་བདེ་གཤེགས་སྙིང་པོའི་ཁམས། །",
            "ལྷུན་གྱིས་གྲུབ་པའི་སངས་རྒྱས་སྐུ་གསུམ་ཉིད། །",
            "འགྲོ་བ་འཇག་མའི་སྲིན་བུ་ཡན་ཆད་ལ།།",
            ""
        ],
        [
            "རྟག་ཏུ་འབྲལ་མེད་བཞུགས་ཀྱང་མ་རིག་བསྒྲིབས། །གདུལ་བྱ་ཇི་སྙེད་འདུལ་བྱེད་ཆོས་ཀྱི་སྒོ། །དེ་སྙེད་བསྟན་ཀྱང་རང་སྣང་མ་དག་འཁྲུལ། །ལམ་ནོར་་་་་་་་་འཇིག་རྟེན་པ་རྣམས་ལམ་ལོག་་་་་་་་་མུ་སྟེགས་པ་ལམ་གོལ་་་་་་་་་ཉན་རང་རྣམས་ལམ་གྱིས་་་་་་་་་གསང་སྔགས་འོག་མ་པ་རྣམས་བཅིངས།།",
            "ཡང་དག་ལམ་བཟང་བགྲོད་པ་ཨུ་དུམ་ཝར། །ལྟ་བ་ལ་་་་་་",
            "མཐའ་མ་གྲུབ་ཀྱང་མཐར་འཛིན་སྒྲོག་ཏུ་ཆུད།།",
            "རང་ལ་་་་་་་་་",
            "སྒོམ་པ་ཡོད་ཀྱང་མི་ཤེས་དབུལ་མོའི་གཏེར། །མ་བཅོས་་་་་་་་་སྤྱོད་པ་རང་བྱུང་བཅོས་མའི་ལྷད་ཀྱིས་བསླད། །ཡིན་ལུགས་་་་་་་་་འབྲས་བུ་རང་མཚང་མི་རིག་ཅི་ཞིག་ཉེས། །སྟོབས་འབྱོར་ཅན་རྣམས་་་་་་་་་སྒོམ་གྱི་སྐལ་བ་མེད་བསོད་ནམས་བདུད་དུ་བབས།།",
            "ཐོས་པས་དྲེགས་ཀུན་་་་་་་་་སྒོམ་ལ་ཡིད་མི་ཆེས་རྒྱུད་ཀོ་སྣུམ་དྲེད་ཁྱེར།།"
        ],
        [
            "བླུན་སྒོམ་འཇུར་བསྒྲིལ་་་་་་་་་བསྒོམ་གྱི་གནད་མ་གོ་བྱེ་མར་སྣུམ་བཙིར་འབད།།",
            "གནས་ལུགས་ཕྱག་ཆེན་སུ་ཞིག་གན་དུ་བཞུགས།།",
            "ཀྱི་ཧུད། ",
            "མདོ་སྔགས་ཉི་ཟླ་ཟུང་གི་བསྟན་མཆོག་ནི། །",
            "ཆུ་ལྷ་མོར་གཤེགས་ཐུན་མཚམས་ལི་ཁྲིའི་སྤྲིན། །",
            "ཡལ་གའི་ཚུལ་ལ་མི་སྐྱོ་འདིར་སྣང་གི། །",
            "ཆེད་དུ་དལ་འབྱོར་རྡུལ་དུ་གཏོང་འདི་ཅི། །",
            "མི་མེད་རི་ཡི་ཁྲོད་དུ་སྲོག་འཚོའི་ཟས། །",
            "གྱི་ན་ཙམ་ལ་ལེགས་བརྟེན་གཏན་འདུན་མཆོག །",
            "གཉུག་མའི་རང་ཞལ་ལྟ་མཛད་སྒྲུབ་བརྒྱུད་ཀྱི། །",
            "ལུགས་དེ་བསྟན་པ་མིན་པར་གཟིགས་སམ་ཀྱཻ། །",
            "བསྟན་པའི་དོན་ཞེས་བསྟན་པ་བསྣུབ་པའི་ལས། །",
            "སྒྲུབ་བརྩོན་ཡང་དག་སྒྲུབ་ལ་",
            "མི་བརྩོན་པའི། །",
            "དུས་འདིར་བདག་འདྲའི་ཡིག་སྣ་འདི་འདྲའི་རིགས། །",
            "སུ་ལ་ཅི་མཁོ་སུ་ཞིག་དང་དུ་ལེན།།",
            "རང་ལ་མི་དགོས་གཞན་གྱིས་མི་མགུ་བའི། །",
            "ཡིག་ནག་དཔེ་ཡིས་ཕུག་ཀུན་བརྒྱངས་ན་ཡང་། །",
            "སེམས་རྒྱུད་འགའ་ཡང་ཐུལ་བའི་ནུས་མེད་ཕྱིར། །",
            "སྣག་ཤོག་སོར་མོའི་ངལ་བ་ཙམ་དུ་ཟད།།",
            "རིང་མོའི་དུས་ནས་ནན་གྱིས་རབ་བསྐུལ་བར། །",
            "མཛད་པ་གང་གི་གསུང་ངོ་མི་ལྡོག་ཕྱིར། །",
            "སྤྱི་བརྟོལ་སྐྱེས་ནས་"
        ],
        [
            "སྨྲས་ལས་དོན་མཐུན་གྱི། །",
            "ཚིག་དོན་སྐྱོན་བྲལ་དགོས་པའི་མཐུ་ཡིས་དབེན།།",
            "རྗོད་བྱེད་ཚིག་ལ་དབང་བའི་རྣམ་དཔྱོད་དང་། །",
            "བརྗོད་བྱ་དོན་ཆེན་རྟོགས་པའི་ཉམས་མྱོང་སོགས། །",
            "གང་ཡང་མེད་བཞིན་སྨྲས་འདིས་མཁས་གྲུབ་རྣམས། །",
            "བཞད་གད་འཕེལ་བའི་རྒྱུ་རུ་འགྱུར་ལས་ཅི། །",
            "འོན་ཀྱང་ངན་བློས་མ་བསྒྲིབས་ལྷག་བསམ་འོད། །",
            "ཀུནྡའི་གེ་སར་བཞད་པའི་ཕྲེང་མཛེས་གང་། །",
            "རང་སྐལ་མཚུངས་པའི་སྒོམ་ཆུང་གསར་བུ་འགའི། །",
            "རྣ་བའི་རྒྱན་འགྱུར་སྲིད་མཐའ་མི་ཁེགས་ཙམ། །",
            "འདི་བྲིས་དགེ་དང་འཁོར་འདས་ལམ་གསུམ་གྱི། །",
            "ཟག་བཅས་ཟག་མེད་དགེ་ཀུན་གཅིག་བསྡོམས་མཐུས། །",
            "སྒྲུབ་བརྒྱུད་བསྟན་པ་ཕྱོགས་མཐར་ཁྱབ་རྒྱས་ཤིང་། །",
            "འགྲོ་ཀུན་ཕྱག་རྒྱ་ཆེ་འབྲས་མངོན་འགྱུར་།",
            "དེ་ལྟར་ངེས་དོན་ཕྱག་རྒྱ་ཆེན་པོ་ཉམས་སུ་ལེན་པ་པོ་རྣམས་ལ་",
            "བོགས་འདོན་དང་ལམ་རིམ་གྱི་རྟོགས་ཚད་ལ་",
            "ཉེ་བར་མཁོ་བའི་ཡི་གེ་ཞིབ་རྒྱས་ཞིག་བགྱིས་ཞེས། ",
            "སྨན་སྒོམ་རིག་པ་འཛིན་པ་ཚུལ་ཁྲིམས་བཟང་པོས་",
            "རིང་མོ་ཞིག་ནས་ཡང་ཡང་བསྐུལ་བར་མཛད་མོད་ཀྱང་། ",
            "དེ་ལྟ་བུ་ཟབ་རྒྱས་མཐའ་ཡས་པ་སྒྲུབ་བརྒྱུད་གོང་མ་རྣམས་ཀྱི་",
            "བཀའ་འབུམ་དག་ལས་འབྱུང་ཕྱིར་",
            "སླར་བྲིས་པའི་དགོས་པ་ཡང་མ་མཆིས་པ་དང་། ",
            "ཁྱད་པར་རང་ཉིད་ལ་",
            "སྐྱབས་གནས་དྲིན་ཅན་རྣམས་ཀྱིས་ཐུགས་རྗེས་དགོངས་ཏེ་",
            "ལམ་ཟབ་ཕྱག་ཆེན་གྱི་རིགས་གྱུར་ལལྷན་ཅིག་སྐྱེས་།",
            ""
        ],
        [
            "ཡི་གེ་བཞི་པ། ",
            "གངྒཱ་མ། ",
            "ཡི་གེ་མེད་པ། ",
            "བརྡ་རྩ་དང་གྲུབ་སྙིང་གི་སྐོར། ",
            "གསང་བ་བསམ་གྱིས་མི་ཁྱབ་པ། ",
            "ཡེ་ཤེས་གསལ་བྱེད། ",
            "ལྔ།",
            "ཡིད་བཞིན་ནོར་བུ། ",
            "གནད་ཀྱི་གཟེར་དྲུག །",
            "སྨར་ཁྲིད་སྐོར་མང་པོ་སོགས་གསར་མ་ལ་གྲགས་པ་དག་དང་། ",
            "རྙིང་ལུགས་ཀྱི་ཕྱག་ཆེན་ཀློང་ཡངས་མཐའ་བྲལ་ཉི་མའི་སྙིང་པོ། ",
            "རིག་པ་གཅིག་།",
            "མ་རིག་མུན་སེལ། ",
            "གཉུག་མ་གཅེར་མཐོང་ལ་སོགས་པ་",
            "གཏེར་བྱོན་གྱི་རིགས་མང་པོ་དང་",
            "བཅས་པ་སྐུ་དྲིན་དུ་སྩལ་བ་ཐོབ་མོད་ཀྱང་། ",
            "རང་ཉིད་ལས་ཉོན་དང་རྣམ་གཡེང་གི་རྦ་ལ་འཕྱན་པས། ",
            "དེ་དག་གི་ཉམས་རྟོགས་ཀྱི་",
            "ཆ་ཤས་ཅུང་ཟད་ཙམ་ཡང་",
            "རྒྱུད་ལ་མ་སྐྱེས་ཚེ། ",
            "འདི་བཞིན་བཀོད་པའི་ནུས་སྤོབས་མ་མཆིས་རུང་། ",
            "བསྐུལ་བ་པོའི་ངག་མི་ལྡོག་ཕྱིར་",
            "ལོང་འགྲོས་མུན་ཚོད་ལྟ་བུར་བྲིས་པ་འདི་།",
            "མཁས་གྲུབ་དཔྱོད་ལྡན་རྣམས་ཀྱིས་",
            "མི་ཁྲེལ་བར་གསོལ་བ་སྙིང་ནས་འདེབས་ཤིང་། ",
            "འདིའི་དགེ་བས་མ་རྒན་མཁའ་ཁྱབ་ཀྱི་",
            "འགྲོ་བ་མཐའ་དག་བླ་མེད་བྱང་ཆུབ་ཀྱི་",
            "གོ་འཕང་དམ་པ་ཚེ་འདིར་ཐོབ་པར་གྱུར་།",
            "མངྒ་ལ་བྷ་ཝནྟུ། ",
            "རྒོད་ཚང་པ་མིན་རྒོད་ཚང་པར། །",
            "གྲགས་པའི་མི་རྒན་སྙོམ་ལས་པས། །",
            "ལ་སྟོད་རྒོད་ཚང་མ་ཡིན་པའི། །",
            "དཔལ་རི་རྒོད་ཚང་ཕུག་ཏུ་བྲིས།།",
            "དགེའོ།།",
            ""
        ],
        [
            "དགེའོ།།",
            "༈ དེ་ལྟར་རྩེ་ལེ་སྣ་ཚོགས་རང་གྲོལ་གྱི་གསུང་།",
            "ཆོས་ཐམས་ཅད་ཀྱི་སྙིང་པོ་ཕྱག་རྒྱ་ཆེན་པོའི་",
            "དོན་ཡང་དག་པ་རབ་ཏུ་གསལ་བར་བྱེད་པ་",
            "དྲི་མ་མེད་པའི་སྒྲོན་མ་ཞེས་བྱ་བ་འདི་བཞིན། ",
            "ཕྱི་ནང་གི་དོན་གཉེར་བ་ཡོངས་ལ་ཕན་པའི་ཕྱིར། ",
            "འཕགས་ཤིང་མཆོད་རྟེན་རིན་པོ་ཆེའི་ཉེ་འདབས་ ",
            "ཤྲཱི་གཽ་ཏམ་བུདྡྷ་ཝི་ཧཱར་གྱི་གསུང་རབ་རྒྱུན་སྤེལ་ཁང་།",
            "ཕྱི་ལོ་ ༢༠༠༡ ཟླ་བ་ ༦ ཚེས་ ༢༣ ལ་ཀོམ་པིའུ་ཊར་སྟེང་གསར་སྐྲུན་ཞུས་ཏེ་སྤེལ་བ་དགེའོ།།།།",
            ""
        ]
    ]
}