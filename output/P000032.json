{
    "version": "P000032",
    "reviewed_text": [
        [
            "༄༅༔ ལས་ཚོགས་སྤྱི་ཆིངས་ནོར་བུའི་ཕྲེང་བ་ཞེས་བྱ་བ་བཞུགས་སོ༔",
            "མཛད་པ་པོ། ",
            "མྱང་ཉི་མ་འོད་ཟེར། ",
            "མངའ་བདག་མྱང་ཉི་མ་འོད་ཟེར་གྱི་ཐུགས་ཐིག་གོ༔",
            "ཐུགས་དམ་དབང་གི་ལྷ་ལ་ཕྱག་འཚལ་ལོ༔ ",
            "ངན་སྔགས་སྒྲུབ་པ་བྱེད་དུས་སུ༔ ",
            "བསྟན་པ་སྲུང་བའི་གང་ཟག་གིས༔ ",
            "སྲུང་བའི་དམ་ཚིག་བསྟན་པ་ནི༔ ",
            "གཅེས་པའི་མདོ་འགག་བཤད་པར་བྱ༔",
            "འབྲལ་དུ་མི་རུང་བ་རྣམ་པ་གསུམ༔ ",
            "གཏོར་མ་སྨན་དང་རཀྟ་གསུམ་གྱི༔ ",
            "དམ་རྫས་དང་མི་འབྲལ་བས༔ ",
            "དམ་ཅན་རང་བཞིན་གྱིས་ཚོགས་སོ༔",
            "མི་འབྲལ་བ་མི་རུང་བ་རྣམ་པ་གསུམ༔ ",
            "ཉམས་པའི་གྲོགས་དང༔ ",
            "ཉམས་པའི་རྫས་དང༔ ",
            "བདུད་ཀྱི་རྐྱེན་དུ་གྱུར་པ་མ་ལུས་པ་མི་འབྲལ་དུ་མི་རུང་སྤང་བར་བྱའོ༔",
            "དེ་ལྟར་སྤངས་པས་རང་བཞིན་གྱིས་བཀྲ་ཤིས་སོ༔",
            ""
        ],
        [
            "བརྗེད་དུ་མི་རུང་བ་རྣམ་པ་གསུམ༔ ",
            "ཡི་དམ་གྱི་ལྷ་བརྗེད་དུ་མི་རུང༔ ",
            "བཟླས་པའི་སྔགས་བརྗེད་དུ་མི་རུང༔ ",
            "དམ་ཚིག་ཕྱི་ནང་གསང་གསུམ་བརྗེད་དུ་མི་རུང༔ ",
            "དེ་གསུམ་རྟག་ཏུ་དྲན་པར་བྱའོ༔",
            "བྱ་རུ་མི་རུང་བ་རྣམ་པ་གསུམ༔ ",
            "སྔོན་དུ་ཡི་དམ་གྱི་ལྷ་མ་བསྒོམས་པར༔ ",
            "ལོ་ཀ་བསྒོམ་དུ་མི་རུང༔ ",
            "ལྷ་ཛཔ྄་ཀྱི་སྔོན་འདྲེ་ཛཔ྄་མི་བསྒྲང༔ ",
            "སྒྲུབ་རྟགས་ཚད་དུ་མ་ཕྱིན་པར༔ ",
            "ལས་ཀྱི་སྦྱོར་ཁ་མི་རུང་ངོ༔",
            "མི་བྱར་མི་རུང་བ་རྣམ་པ་གསུམ༔ ",
            "རྟགས་ཐོན་ནས་",
            "ལས་སྦྱོར་མི་བྱར་མི་རུང༔ ",
            "མ་བྱས་ན་",
            "དམ་ཅན་ཡིད་འགྱོད་པས་སོ༔",
            "སྦྱོར་ཀའི་དུས་སུ་ཞེ་སྡང་བཅུད་སྣང་ཡང༔ ",
            "སྙིང་རྗེས་མི་ཟིན་མི་རུང༔ ",
            "མ་ཟིན་ན་མུ་སྟེགས་སུ་ལོག་སྟེ་འགྲོའོ༔",
            ""
        ],
        [
            "དགྲ་ལ་རྟགས་ཐོན་ནས་",
            "གཏང་རག་མི་གཏང་དུ་མི་རུང༔ ",
            "མ་བཏང་ན་",
            "ཆད་པ་ཚུར་རང་ལ་གཅོད༔ ",
            "མི་ཤེས་སུ་མི་རུང་བ་རྣམ་པ་གསུམ༔ ",
            "སྲོག་གི་སྙིང་པོ་ནས་འདྲེན་མ་ཤེས་ན་",
            "བོས་ཀྱང་མི་འོང་ངོ༔",
            "མཐུན་པའི་རྫས་ཀྱིས་མཆོད་མ་ཤེས་ན་མགུ་བ་མི་སྐྱེའོ༔",
            "རང་རྟགས་ཆ་ལུགས་ཀྱི་སྒོ་ནས་",
            "བསྟོད་མ་ཤེས་ན་ཤིན་ཏུ་བདག་ལ་གདུང་བ་མི་སྐྱེའོ༔",
            ""
        ],
        [
            "མི་བསྐང་དུ་མི་རུང་བ་རྣམ་པ་གསུམ་སྟེ་ཉི་ཤུ་རྩ་གཅིག་གོ༔",
            "གསོ་སྦྱོང་སྔོན་འགྲོས་བསྐང་དང་གཅིག༔ ",
            "འགལ་འཁྲུལ་གློ་བུར་གྱིས་བསྐང་དང་གཉིས༔ ",
            "ལས་འགྲུབ་གཏང་རག་གིས་བསྐང་དང་གསུམ་མོ༔ ",
            "དེ་ལ་དང་པོ་ནི༔ ",
            "ཚེ་འདིར་ཉམས་དང་སྔ་མའི་ཉམས༔ ",
            "སྡིག་པས་དངོས་གྲུབ་བར་གཅོད་ཕྱིར༔ སྒྲུབ་ལ་",
            "འཇུག་པའི་སྔོན་རོལ་དུ༔ ",
            "ཕྱི་བསྐང་ནང་བསྐང་བྱེད་པར་བྱ༔",
            "མི་རྟག་མཚན་མ་མེ་ལོང་ལྟར༔ ",
            "གསལ་བར་བྱ་ཕྱིར་ཁྲུས་ཀྱང་བྱ༔ ",
            "ཞེས་སོ༔",
            "བར་མ་ནི༔ ",
            "དམ་ཅན་གྱི་ལོག་དང༔ ",
            "འགལ་འཁྲུལ་གློ་བུར་བྱུང་ན༔",
            "མདོས་ལ་སོགས་པ་ངེས་མེད་དུ་བྱའོ༔",
            ""
        ],
        [
            "ཐ་མ་ནི༔ ",
            "ལས་གྲུབ་ནས་གཏང་རག་བྱ་སྟེ༔",
            "རབ་བམ༔ ",
            "འབྲིང་མདོས༔ ",
            "ཐ་མ་ཚོགས་དང་གཏོར་མ་བཟང་པོས་བསྐང་ངོ༔",
            "ཉི་ཤུ་རྩ་གཅིག་གཅེས་པའི་མདོ་འགག་སྣོད་ལྡན་སྐྱེས་བུའི་སེམས་ལ་ཐིམ༔ ",
            "ཀུན་ལ་མི་བསྟན་རང་གི་སེམས་ལ་སྦོས༔",
            "ྀཨཚ༔ ",
            "བཅོམ་ལྡན་སྔགས་ཀྱི་བཟླས་ལུགས་ཇི་ལྟར་བགྱི༔",
            "བཀའ་བསྩལ་པ༔ ",
            "རིགས་ཀྱི་བུ་ཉོན་ཅིག༔",
            "གསང་སྔགས་ཐམས་ཅད་ཐོག་བབ་པ་ལྟར་བགྲང༔",
            ""
        ],
        [
            "སྒྲུབ་སྔགས་ཐམས་ཅད་ཆུ་བོའི་གཞུང་ལྟར་བགྲང༔",
            "རིགས་སྔགས་ཐམས་ཅད་སྤང་ལ་མེ་མཆེད་པ་ལྟར་བགྲང༔",
            "དྲག་སྔགས་ཐམས་ཅད་ཕུ་ཆུ་འབྲུབ་པ་ལྟར་བགྲང༔",
            "སྲོག་སྔགས་ཐམས་ཅད་སྤང་ལ་མེ་ཤོར་བ་ལྟར་བགྲང༔",
            "ཟོར་སྔགས་ཐམས་ཅད་རལ་གྲིའི་སོ་འདེབས་པ་ལྟར་བགྲང༔",
            "སྦྱིན་སྲེག་གི་སྔགས་ནི་ཧོམ་སྦར་བ་ལྟར་བགྲང༔",
            ""
        ],
        [
            "མནན་སྔགས་ཐམས་ཅད་དུད་རླངས་འཐིབས་པ་ལྟར་བགྲང༔",
            "རྟགས་ཀྱིས་གདམས་པ་ལ་གཉིས་ཏེ༔",
            "འགྲུབ་པའི་རྟགས་དང༔ ",
            "ཕྲིན་ལས་རྟགས་སོ༔",
            "འགྲུབ་པའི་རྟགས་ལ་གཉིས་ཏེ༔",
            "ཅི་ཡང་མ་བྱུང་བ་དང་བྱུང་བའོ༔",
            "རྟགས་ཅི་ཡང་མ་བྱུང་ན་བགེགས་རྣམ་པ་གཉིས་ལས༔ ",
            "སྒྲུབ་པའི་བགེགས་ཞེས་བྱའོ༔",
            ""
        ],
        [
            "དེ་ལ་སྔགས་བརྗེ་བ་དང༔ ",
            "ཕྲལ་ཏེ་བཟླས་པས་རྟགས་ཡོང་ངོ༔",
            "དེ་ནས་དང་པོ་སྔ་མ་ཉིད་ལ་འཇུག་པར་བྱའོ༔",
            "རྟགས་བྱུང་བ་ལ་གསུམ་སྟེ་ལོག་པར་བྱུང་བ་དང༔ ",
            "མ་ལོག་པར་བྱུང་བ་དང༔ ",
            "ཤིན་ཏུ་ངན་པར་བྱུང་བའོ༔",
            "ལོག་པར་ནི༔ ",
            "ཕོ་བསྒྲུབས་པ་ལ་མོ་བྱུང་ན་ངན་པ་སྟེ༔",
            "མོའི་རང་བཞིན་ཆགས་པ་ཆེ་བ་དང༔ ",
            "འཁུ་ལྡོག་དང་ངོམས་གཉིས་ཆེ༔",
            "རྟག་ཏུ་ཟ་བ་ལ་དགའ་བའི་ཕྱིར་རོ༔ ",
            "མོ་བསྒྲུབས་པས་ཕོའི་རྟགས་བྱུང་ན་བཟང་སྟེ༔",
            ""
        ],
        [
            "ཕོའི་རང་བཞིན་ཆད་བཙན༔",
            "དམ་ལ་གནས་པའི་ཕྱིར་རོ༔ ",
            "མ་ལོག་པར་བྱུང་བ་ནི༔ ",
            "ཕོ་སྒྲུབ་ཕོ་རང་བྱུང་བ་དང༔ ",
            "མོ་སྒྲུབ་མོ་རང་བྱུང་བ་སྟེ༔",
            "དེ་ལ་ཡང་གཉིས་ཏེ༔",
            "འགྱུར་བ་དང་མི་འགྱུར་བ་གཉིས་ཏེ༔",
            "འགྱུར་བ་ནི་བཟང་ངན་སྣ་ཚོགས་སྟོན་པ་སྟེ༔",
            "དེ་བྱུང་ན་དོན་དང་དབྱེ་བ་གཅེས༔",
            ""
        ],
        [
            "མི་འགྱུར་ན་བཟང༔",
            "མན་ངག་གིས་ཤེས་པར་བྱ༔",
            "ཤིན་ཏུ་ངན་པ་བྱུང་བ་ནི༔ ",
            "དམ་ཅན་འཕང་པར་ལྡོག་པའི་རྟགས༔ ",
            "སྤྲིན་དང་ན་བུན་བང་མགྱོགས་པ་ལྟ་བུ་དང༔ ",
            "འཇའ་ཚོན་ནམ་མཁའ་ལ་ཡལ་བ་ལྟ་བུའོ༔",
            "ཉམས་ཀྱི་ཕྱག་རྒྱ་བསྟན་ལ་བཅིང༔ ",
            "གདམས་པ་ཡང་ཚོད་ཟིན་པར་བྱ༔",
            "རྟགས་དེ་དག་ཀྱང་རབ་འབྲིང་ཐ་མ་གསུམ་སྟེ༔",
            "རབ་དངོས༔ ",
            "འབྲིང་ཉམས༔ ",
            "ཐ་མ་རྨི་ལམ་ལྟས་སོ༔་་་",
            ""
        ],
        [
            "འོད་དང་སྒྲ་ནི་འཇིག་རྟེན་པ་ཕལ་པ་ལ་ཡང་ངོ༔",
            "ཕྲིན་ལས་ཀྱི་རྟགས་ནི་གསུམ་སྟེ༔",
            "ལས་ལ་ཚུད་པ་དང༔ ",
            "མ་ཚུད་པ་དང༔ ",
            "ལས་ཟིན་པའོ༔",
            "ལས་ལ་ཚུད་པ་ཡང་རབ་འབྲིང་ཐ་མ་གསུམ་སྟེ༔",
            "རབ་དངོས་སུ་གཟས་པ་པོ་ཁུག་པ་དང༔ ",
            "འབྲིང་དལ་ལམ་བྲུབ་ཁུང་དུ་མཚན་མའི་རྗེས་དང༔ ",
            "སྔར་ནས་དེ་ན་མེད་པའི་སྲོག་ཆགས་བྱུང་བ་དང༔ ",
            "ཐ་མ་རྨིས་ལྟས་སུ་དམག་འདྲེན་པ་དང༔ ",
            "ཤིང་གཅོད་པ་དང་ལིངས་འདེབས་པ་དང༔ ",
            "མེ་ཆེན་པོ་བཏང་བ་དང༔ ",
            "བླ་ཁུག་རྟགས་འབྱུང་བ་སྟེ༔",
            "ར་དང་གཡག་ཏུ་བྱུང་ན་མྱུར་བར་བསྟན༔",
            ""
        ],
        [
            "ཁུག་པའི་རྟགས་དང་མཚན་མ་བྱུང་ན་",
            "མྱུར་དུ་ལས་ལ་སྦྱར་རོ༔ ",
            "མ་སྦྱར་ན་",
            "ལན་གཉིས་ཁུག་ཀྱང་འཆོར་བ་དང༔ ",
            "ཁུག་པ་ཤོར་དུ་བཅུག་ཅིང༔ ",
            "དམ་ཅན་བསྐུལ་དྲགས་པས་དམ་ཅན་དང་གཉིས་རང་བཞིན་གྱིས་བཅུགས་པར་འགྱུར་ཏེ",
            "དཔེར་ན་རྗེ་བོས་བྲན་ཁོལ་ལས་ལ་བྲེལ་པོར་བསྐུལ་ཡང༔ ",
            "བསྐུལ་དྲགས་ན་བྲན་ཁོལ་ཡི་ཆད་པས༔ ",
            "རྗེ་ཁོལ་གྱི་བཅུགས་སུ་སོང་བ་བཞིན་ནོ༔",
            "ལས་ལ་མ་ཚུད་པའི་རྟགས་ནི༔ ",
            "དགྲ་རྟགས་ཅི་ཡང་མ་བྱུང་ན༔",
            "ཁོ་ལ་ལྷ་བཟང་པོས་སྐྱོབ་པ་ཡིན་པས༔ ",
            "དབྱེ་བ་ལ་ནན་ཏན་བྱའོ༔",
            ""
        ],
        [
            "རྒྱབ་རྟེན་བཅོལ་ལོ༔ ",
            "ལས་བྱས་ཟིན་པའི་རྟགས་ནི༔ ",
            "ཁོ་རང་གསོད་པ་དང༔ ",
            "མགོ་སྙིང་སྐེ་གཡུ་གློ་གྲི་རྣམས་སྟོན་པ་བཟང༔",
            "ར་གཡག་བསད་ནས་བཤས་པ་ལ་སོགས་པ་བྱུང་ན་",
            "ལོ་དུས་ལས་མི་འགོར་བར་བསྟན༔",
            "དེ་ལྟར་བྱུང་ཡང་ཁོ་ལ་ཉེས་པ་མ་བྱུང་ན༔",
            "ཕྲིན་ལས་ཀྱི་མགྱོགས་བྱེད་ཅེས་བྱ་སྟེ༔",
            "དབྱེ་བ་དང༔ ",
            "འགུག་པ་ལ་ནན་ཏན་བསྐྱེད༔",
            "དེས་ཀྱང་མ་བྱུང་ན་ལས་སྦྱོར་ཕོག་གཉིས་གསུམ་སྤོགས༔ ",
            "སྤོགས་ཀྱང་མ་བྱུང་ན༔",
            ""
        ],
        [
            "གདོད་ལྷ་གནད་ལ་དབབ་པ་དང༔ ",
            "ཤི་སའི་ལས་བྱའོ༔",
            "དེ་ལྟར་བསྙེན་པ་གསུམ་ལྡབ་པའི་འབུམ་དུ་བསྐྱལ་ཞིང༔",
            "ལས་སྦྱོར་ཡང་ཡང་སྤོགས་ཀྱང་མ་བྱུང་ན༔",
            "གདོད་ཤི་ས་བྱ་བ་ལས༔ ",
            "དེའི་གོང་དུ་ལྷ་ཤི་ས་བྱས་ན་",
            "རྣལ་འབྱོར་པ་རང་ཉིད་ཤི་སར་འགྱུར་རོ༔ ",
            "བཟླས་པ་གསུམ་ལྡབ་དུ་བསྐྱལ་ནས་ལྷ་ཡི་ཤི་ས་བྱས་ན་",
            "དགྲའི་ཤི་སར་འགྱུར་རོ༔ ",
            "དེ་ལྟར་བྱས་ཀྱང་མ་བྱུང་ན",
            ""
        ],
        [
            "རང་གི་ཚེ་འདིའམ་སྔ་མའི་ཉམས་སྒྲིབ་ཀྱིས་གནོད་པ་ཕོག་པ་ཡིན་པས༔ ",
            "སྐོང་བ་དང་བཤགས་པ་དྲག་པོ་བྱས་ལ་སྤོགས་སོ༔",
            "སྲོག་ཆོད་རྟིང་ཡང་དགྲ་མ་ཤི་ན༔",
            "སྲོག་ཆོད་ཀྱང་བསོད་ནམས་ཀྱིས་ཐུབ་པ་ཡིན༔",
            "ལོ་གསུམ་ཙམ་བསོད་ནམས་ཀྱིས་མི་ཐུབ་པར་བཤད༔",
            "དཔེར་ན་ཡུར་བ་རིང་པོའི་ཆུ་ཞིང་ཐོག་ཏུ་སླེབ་མ་ཐག་",
            "བཀའ་མགོར་བཅད་ཀྱང་ཆུ་གཞུག་གིས་ཆུས་པ་དང་འདྲའོ༔",
            "ཡང་ཇི་ལྟར་བྱས་ཀྱང་མ་བྱུང་ན༔",
            ""
        ],
        [
            "ལས་འཕྲོ་དང་སྐལ་བ་མེད་པ་ཡིན་པས་ཆོས་གཞན་སྤོའོ༔",
            "སློབ་དཔོན་གཞན་ལ་ཞུའོ༔",
            "ལས་བྱས་མ་ཐག་ཏུ་རྟགས་འོང་བ་ནི༔ ",
            "བདག་ལ་སྐལ་པ་བདོག་པ་དང་དམ་ཅན་འཐིམ་པ་དང༔ ",
            "ཕ་རོལ་པོ་ཚེའི་འདུ་བྱེད་ལ་བབ་ཅིང་གསོད་སླ་བ་དང༔ ",
            "ལས་དང་རྐྱེན་འཛོམ་པར་བསྟན༔",
            "དེ་ཆོས་སམ་གདམས་པ་འདི་ལྟ་བུ་དང་ལྡན་ཞིང་དམ་ལ་གནས་ན༔",
            "སྒྲུབ་པ་ལ་རྩོམ་པ་ན༔",
            "སྲོག་སྙིང་དང་རྫས་ཀྱི་གཏོ་མ་ནོར་བ་ཙམ་གྱིས་འགྲུབ་བོ༔ ",
            "ཁྲོས་པའམ༔ ",
            "བརྡབ་པའམ༔ ",
            "ཚིགས་པ་ཙམ་གྱིས་མཐུ་འབྱུང་ངོ༔",
            ""
        ],
        [
            "གདམས་པ་འདི་རྣམས་དང་མི་ལྡན་ན༔",
            "རང་གི་སྒྲུབ་ཐབས་རྒྱས་ཀྱང་ནུས་པ་མི་འབྱུང་ངོ༔",
            "དེའི་ཕྱིར་རྣལ་འབྱོར་པ་བསྟན་པ་བསྲུང་བར་འདོད་པ་རྣམས་ཀྱིས༔ ",
            "བསྟན་སྲུང་ཐམས་ཅད་ཀྱི་གདམས་པ་འདི་ལ་",
            "ཁོང་དུ་ཆུད་ཅིང་འབད་པར་མཛོད་ཅིག༔",
            "ས་མ་ཡ༔ ",
            "ྀཨཚ༔ ",
            "དྷ་ཐིམ༔ ",
            "ཁ་ཐམ༔ ",
            "གུ་ཧྱ༔ ",
            "ཡང་གུ་རུས་གསུངས་པ༔ ",
            "དམ་ཅན་ཉེ་ཡང་ལས་བྱེད་མ་ཉན་ན",
            "གནད་ལ་དབབ་ཅིང་ཨར་ལ་གཏད༔",
            "སྲོག་གི་སྙིང་པོ་ཡས་མས་བཟློག་ལ་བགྲང༔"
        ],
        [
            "དེས་མ་འགྲུབ་ན་སྲིད་པ་དཀྲུག་པ་བྱ་སྟེ༔",
            "སྲོག་སྔགས་དཀྲུགས་ལ་བཟླས༔ ",
            "རང་ཡི་དམ་གསལ་བར་བྱས་ལ༔",
            "དམ་ཅན་གཟིར་ཅིང་གནད་ལ་དབབ༔ ",
            "དེས་ཀྱང་མ་འགྲུབ་ན༔",
            "དམ་ཅན་ཤི་ས་བསྟན་པར་བྱ་སྟེ༔",
            "དམ་ཅན་གང་ཡིན་པ་དེ་ཡི་རྟེན་དང༔ ",
            "སྐུ་ཙཀ་ལི་དང༔ ",
            "དམ་རྫས་རྣམས་བྲུབ་ཁུང་དུ་བཅུག་ལ་",
            "ཐུན་གྱིས་བྲབ༔ ",
            "ཕུར་པས་གཟིར༔ ",
            "དེའི་དུས་སུ་ལྟ་བ་ཡང་འདི་ལྟར་བསྒོམ་ཞིང",
            ""
        ],
        [
            "སྲིད་པ་འདུས་པ་ཐམས་ཅད་བདག་གིས་བཀའ་འོག་གནས་པར་བསམ༔ ",
            "བདག་ཡི་དམ་ལྷའི་ཞབས་འོག་ནས་དམ་ཅན་རྣམས་གནོན་ཏེ༔",
            "སྙིང་ཁྲག་ཞལ་དུ་བརྔུབས་པས༔ ",
            "ཉ་བྱེ་ཚན་ལ་བོར་བའམ༔ ",
            "གཅེར་བུ་ལྷགས་པས་ཁྱེར་བ་ལྟར༔ ",
            "མིག་རིག་རིག་འདར་ཡེད་ཡེད་བདག་གི་མདུན་ན་བཀའ་སྡོད་ཅིང༔ ",
            "དཔལ་ཆེན་པོ་བཀའ་བསྩལ་དུ་གསོལ༔",
            "ལས་ཅི་བྱེད་ཟེར་བར་བསམ་ལ༔",
            "སྔགས་ཡས་མས་བཟློག་ལ་དྲག་པར་བགྲང༔",
            "བྲུབ་ཁུང་དུ་སླེ་ནག་དང༔ ",
            "རས་ནག་དང༔ ",
            "ཞིང་ལྤགས་ཀྱིས་གདུལ་ཞིང་ཚིལ་ཆེན་གྱི་དུད་པས་བདུག༔ ",
            "དམ་རྫས་ཡང༔ ",
            "རང་ཤི་དང༔ ",
            "ཨ་མྲྀཏ་དང༔ ",
            "ཆང་དང༔ ",
            "རཀ་ཏ་སྦྱར་ལ་",
            "གཏོར་ཞིང་",
            ""
        ],
        [
            "ལ་ཡོགས་དོར༔",
            "བདག་ཉིད་རང་ཡང་གཅེར་བུར་ཕྱུང་ལ་ཞིང་ལྤགས་གོན༔ ",
            "གདོང་ལ་སོལ་བ་བསྐུ༔ ",
            "བ་སྤུ་ཟློག་ཅིང་མཆིལ་མ་ཕྱུང༔",
            "ཐལ་མོ་དྲག་ཏུ་བརྡབ་ཅིང་བསྐོར་བ་ཕྱིར་ལན་བདུན་བྱ༔",
            "བླ་མ་རྣམས་ཀྱི་བཀའ་རྫུན་ནམ༔ ",
            "སངས་རྒྱས་ཀྱི་བཀའ་རྫུན་ནམ༔ ",
            "ཆོས་ཀྱི་བཀའ་རྫུན་ནམ༔ ",
            "དགེ་འདུན་གྱི་བཀའ་རྫུན་ནམ༔ ",
            "བསྟན་པ་བཤིགས་པའི་རུ་ཏྲ་འདི་ལ་ཚེ་སྲོག་མེད་དམ༔ ",
            "བདག་གིས་དབེན་གནས་ཞྭ་ལྟར་གོན༔ ",
            "ལུས་སྲོག་འབེན་དུ་བཙུགས༔ ",
            "ཤ་ཁྲག་གཟན་ལ་བོར་ནས་",
            "དམ་ཅན་ཁྱེད་སྒྲུབ་པ་ན༔",
            "རྣལ་འབྱོར་ང་ཡི་རྩལ་ཤེད་སྣལ་ལྟར་དུ་བུད་ན༔",
            ""
        ],
        [
            "དམ་ཉམས་པའི་དགྲ་བོ་ནི་གངས་ཀྱི་སེངྒེ་ལྟར་དུ་རྒྱུག་ནས༔",
            "འཇིག་རྟེན་འདི་ན་བདག་ལ་མགོན་མེད་དམ༔ ",
            "དམ་ཅན་ཁྱེད་ཀྱི་ཐུགས་རྗེས་བདག་ལ་མི་དགོངས་སམ༔ ",
            "སྡང་བའི་དགྲ་ལ་རྟགས་མེད་ན་",
            "སྔོན་གྱི་ཐ་ཚིག་དང་འགལ་བར་མི་འགྱུར་རམ༔ ",
            "ཞེས་བརྗོད་ཅིང་སྲིད་པ་དཀྲུག་པར་བྱའོ༔",
            "དེ་ལྟར་ཞེ་སྡང་དང་བཅས་པས་ཞག་གཅིག་བྱའོ༔",
            "དེའི་ནུབ་མོ་གཏོར་མ་ཡང་མི་བཏང་བར་ཉལ་ལ་སྡོད༔",
            "དེ་ནས་ནངས་པར་རྟེན་རྫས་རྣམས༔ ",
            "མེ་ལོང་གི་ངོས་ལ་བདུད་རྩིའི་ཁྲུས་བྱས་ལ་བཤགས་པ་བྱའོ༔",
            ""
        ],
        [
            "རྟེན་རྫས་རྣམས་སོ་སོར་བཀོད་ལ་ཞག་གསུམ་དུ་ལས་ལ་སྦྱར་རོ༔ ",
            "དེས་ནི་ལྕགས་ཀྱི་སྲོག་རྩ་ཡོད་ཀྱང་ཆད་ངེས་སོ༔",
            "མཱ་ར་ཡ་གདོན་མི་ཟའོ༔",
            "དམ་ཅན་ཤི་ས་བསྟན་པ་རྫོགས་སོ༔",
            "ས་མ་ཡཱ༔ ",
            "ཁ་ཐམ༔ ",
            "གུ་ཧྱ༔ ",
            "༁ྃ༔ ཡང་གུ་རུས་གསུངས་པ༔ ",
            "བསྙེན་སྒྲུབ་ལས་སྦྱོར་གསུམ་གྱི་རྫས་དང་ཏིང་ངེ་འཛིན་གྱི་རིམ་པ་ནི༔ ",
            "འཇིག་རྟེན་པ་སོ་སོ་གང་བསྒྲུབ་ཀྱང༔ ",
            "གཏོར་མ་བསྙེན་པ་དང་འབོད་པའི་རྫས་སྨན་དང་རཀ་ཏས་མཆོད༔",
            "སྔགས་ཀྱང་ཆུ་བོ་ཡི་རྒྱུན་བཞིན་བཟླས་ལ་སོས་བདལ་ལོ༔ ",
            "བསྙེན་པ་ལ་དྲགས་ན་རྦད་དང་གསད་པའི་དུས་སུ་དུབ་ནས་སུན་ཏེ་འགྲོ་བའོ༔",
            "སྒྲུབ་པའི་དུས་སུ་་་སྒྲུབ་དང་རྦད་པའི་།དྲག་པོའི་རྫས་དང་ཐུན༔ ",
            "ཕུར་པ་ལ་སྔགས་ཏེ་བསྒྲུབ་བོ༔ ",
            "བརྩོན་འགྲུས་དང་ལྡན་པས་དམ་ཅན་བསྐུལ་ཏེ་",
            ""
        ],
        [
            "དགྲ་ལ་རྦད་དོ༔",
            "ལས་སྦྱོར་དང་གསད་པའི་དུས་སུ༔་་་རྫས་ནི། ",
            "སྒྲུབ་རྫས་དང་ཐུན་དང་ཕུར་པ་ལ་སོགས་པས་",
            "དུས་དྲུག་ཏུ་གསད་ལས་བྱའོ༔",
            "བརྩོན་འགྲུས་ཡང་མགོ་ལ་མེ་ཤོར་བ་ལྟར་དུ་བྱའོ༔",
            "ཤིན་ཏུ་དྲག་ལ་ཡུན་ཐུང་བ་ཞག་བདུན་ནམ༔ ",
            "བཅུ་བཞི་འམ༔ ",
            "ཉེར་གཅིག་ཏུ་ལས་སྦྱོར་ཐམས་ཅད་རྫོགས་པར་བྱའོ༔",
            "ལས་མཇུག་མནན་སྲེག་འཕང་གསུམ༔ ",
            "ལས་གཞུང་ནས་གང་བཤད་པ་ལྟར་བྱའོ༔",
            "ཡང་གུ་རུས་གསུངས་པ་བསྙེན་སྒྲུབ་ལས་སྦྱོར་གསུམ་གྱི་ཏིང་ངེ་འཛིན་ནི༔ ",
            "བསྙེན་པའི་དུས་སུ་བདག་ཉིད་ཡི་དམ་ལྷར་བསྐྱེད་ལ༔",
            ""
        ],
        [
            "ཏིང་ངེ་འཛིན་ནི་མདུན་དུ་དམ་ཅན་གང་བྱེད་བསྐྱེད་ལ༔",
            "བདག་གི་བཀའ་ཉན་པར་བསམ༔ ",
            "བདག་དང་དམ་ཅན་གྱི་ཐུགས་ཀར་སྔགས་ཀྱི་འོད་ཟེར་ཕྲེང་བ་ལྟར་ཕར་སྤྲོ་ཚུར་སྤྲོ་བྱའོ༔",
            "སྐབས་སུ་གདུང་བའི་དབྱངས་གཏང་ངོ༔",
            "གཏོར་མ་སྨན་དང་རཀྟས་མཆོད་པར་བྱའོ༔",
            "བསྟོད་བསྐུལ་ཅི་རིག་པར་བྱའོ༔",
            "ཐ་ཚིག་ཀྱང་བརྗོད་ཅིང་དམ་ལ་བཏགས༔ ",
            "ཐོད་པ་ཚར་གསུམ་གྱི་ཕྱག་རྒྱས་དམ་ཅན་དབང་དུ་བསྡུས་ཏེ་",
            "ཤིན་ཏུ་བསྒྲིམ་པར་བྱའོ༔",
            ""
        ],
        [
            "དེ་ནས་སྒྲུབ་པ་དང་རྦད་པའི་དུས་སུ༔ ",
            "ཏིང་འཛིན་ནི་བདག་ཉིད་ཡི་དམ་ལྷ་དང་གཉིས་མེད་དུ་བསྒོམ༔",
            "དམ་ཅན་འཇིག་རྟེན་པ་ཕོ་མོ་གང་ཡིན་པ་དེ༔",
            "རྒྱན་དང་ཆ་ལུགས་ཇི་ལྟ་བ་དེ་བསྐྱེད་ལ༔",
            "བདག་གི་ཐུགས་ཀ་ནས་འོད་ཟེར་འཕྲོས་པས་",
            "མདུན་གྱི་ལས་མཁན་གང་ཡིན་པ་དེའི་ཐུགས་ཀར་ཕོག་པས༔ ",
            "སྲོག་བརྒྱུད་ནས་བསྐུལ་ཏེ༔",
            "དགྲ་བོ་གང་ན་གནས་པའི་ཕྱོགས་སུ་སོང་བས་",
            "ཁྱི་ལ་ཆོས་བཏབ་པ་བཞིན་དུ་སོང་བར་བསམ་མོ༔ ",
            "བདག་དང་དམ་ཅན་གཉིས་མེད་དུ་བསམས་ལ་རྦད་དོ༔",
            "གསད་པ་དང་ལས་སྦྱོར་གྱི་དུས་སུ༔ ",
            "ཏིང་ངེ་འཛིན་ནི་བདག་ཡི་དམ་ལྷར་གསལ་བའི་ཐུགས་ཀ་ནས༔",
            ""
        ],
        [
            "འོད་ཟེར་འཕྲོས་པས་དགྲ་བོ་གང་ན་གནས་པའི་ཕྱོགས་སུ་སོང་སྟེ༔",
            "དགྲ་བོ་ཡི་སྲོག་གི་གསང་ལུང་དུ་ཞུགས་ནས་",
            "ཁོ་ཡི་སྲོག་གི་སྙིང་པོ་ནྲྀ་དེ་བདག་གི་ཐུགས་ཀའི་འོད་ཟེར་སྔོན་དམར་གྱིས་ཁྱེར་ནས་",
            "བྱུང་བར་བསམ༔ ",
            "བདག་གིས་ལྕགས་ཀྱུའི་ཕྱག་རྒྱ་བཅས་ལ་",
            "རྩེ་མོ་ལ་ཡི་གེ་ཛ་སྔོན་དམར་ལྕགས་ཀྱུའི་ཚུལ་དུ་འཕྲོས་པས་བསྒྲུབ་བྱའི་ནྲྀ་",
            "དེ་ལ་ཁྱུད་ཀྱིས་འཁྱུད་ནས་རང་དབང་མེད་པར་ཁུག་པར་བསམ༔ ",
            "ཕྱག་རྒྱ་བཞིས་འགུགས་གཞུག་བྱས་ལ་",
            "འབྲུབ་ཁུང་གི་ནང་དུ་ནག་རིལ་གྱིས་ལིང་ག་དང་",
            "གཉིས་སུ་མེད་པར་སོང་བར་བསམ༔ ",
            "དེ་ནས་ཕོ་ཉ་དང་བཅོལ་བསྐུལ་ཡང་མང་དུ་བྱ་ཞིང་",
            "དགུག་གོ༔",
            ""
        ],
        [
            "རང་གི་བ་སྤུའི་བུ་ག་ཐམས་ཅད་ནས་",
            "ཁྲོ་བོ་ཁྲོ་མོའི་ཚོགས་དཔག་ཏུ་མེད་པ་འཕྲོས་ནས་མངོན་དུ་བསྒྲུབ་བྱ་དེ༔",
            "དམ་ཅན་ཕོ་མོ་རྣམས་ཀྱི་ཡང་དགྲ་བོ་ཁྲིད་ནས་བྱུང་བར་བསམ་ལ༔",
            "སྔོན་ལ་ཡཾ་ལས་རླུང་གི་དལ་བསམ༔ ",
            "དེའི་སྟེང་དུ་ཁོ་གནས་པར་བསམ་ལ༔",
            "ལ་ལས་རླུང་གི་དལ་ལ་བཟུང་ནས་བཏེགས་པར་བསམ༔ ",
            "ལ་ལས་སྐྲ་དང་སྤུ་ནས་བཟུང༔ ",
            "ལ་ལས་ལུས་དང་ཡན་ལག་ནས་བཟུང༔ ",
            "ལ་ལས་ལྕགས་ཀྱུས་བཟུང༔ ",
            "ལ་ལས་ཞགས་པས་ཁྲིད་པར་བསམ༔ ",
            "ལ་ལས་ལྕགས་སྒྲོག་གིས་བསྡམས་པར་བསམ༔ ",
            "ལ་ལས་དྲིལ་བུས་མྱོས་སུ་བཅུག་པར་བསམ༔ ",
            "ལ་ལས་ཕོ་ལྷ་ལ་སོགས་པའི་འགོ་བའི་ལྷ་ལྔ་དང་ཕྲལ་ནས་ཕར་བསྐྲད་པར་བསམ་ལ༔",
            "དེ་ནས་དབྱེ་བར་བྱ་སྟེ༔",
            "གསེར་སྐྱེམས་བརྔན་ཆས་སྲུང་མ་ཐམས་ཅད་ལ་མཆོད༔",
            ""
        ],
        [
            "བཅོལ་བསྐུལ་ཡང་དྲག་ཏུ་བྱའོ༔",
            "ཁོ་ལ་འགོ་བའི་ལྷ་ཐམས་ཅད་ལ་ཡང་གསེར་སྐྱེམས་བྱེད་ལ་",
            "ཁོའི་སྡོངས་གྲོགས་མ་བྱེད་ཅེས་བཀའ་བསྒོའོ༔ ",
            "དེ་ནས་ལྷ་དང་དབྱེ་བ་དྲག་ཏུ་བྱས་ནས་",
            "དགྲ་བོ་སྔོན་དམར་གྱི་དྲྭ་བར་བཅུག་པར་བསམ་ལ༔",
            "བྲུབ་ཁུང་སྲིད་གསུམ་འཁོར་བའི་བཙོན་ཁང་དུ་ནག་རིལ་གྱིས་བཅུག་པར་བསམ་ལ༔",
            "ཐུན་གྱིས་བྲབ་ལ་ཕུར་པས་གདབ༔ ",
            "མཚོན་གྱིས་གཏུབ་རྡུལ་དུ་བརླགས་པར་བསམ་ལ༔",
            ""
        ],
        [
            "ཡེ་ཤེས་ལྷ་དང་སྲུང་མ་རྣམས་ཀྱི་ཞལ་དུ་བསྟབས་སོ༔",
            "བསྙེན་སྒྲུབ་ལས་སྦྱོར་གསུམ་གྱི་རྫས་དང་",
            "ཏིང་ངེ་འཛིན་དེ་ལྟར་ཤེས་པར་གྱིས་ཤིག་གསུངས་སོ༔",
            "གུ་རུའི་ཞལ་ནས༔",
            "སྤྱིར་ནི་ངན་སྔགས་གང་སྒྲུབ་ཀྱང༔ ",
            "སྲུང་མ་སྐྱེངས་དྲེད་འཛེང་གསུམ་དུ་མ་ཤོར་བ་གལ་ཆེ༔ ",
            "དེ་ཡང་དང་པོ་བསྙེན་པ་ལ་མཚན་མ་བརྟན་པ་མ་ཐོབ་ཅིང་ལེ་ལོར་ཤོར་ནས༔",
            "སྒྲུབ་པ་ལ་སྦྱར་སྔ་ན་དམ་ཅན་དྲེད་ནས་ལས་འགྱངས༔ ",
            "སྒྲུབ་པའི་དུས་སུ་རྟགས་བརྟན་པ་མ་ཐོབ་ཅིང་ལེ་ལོར་ཤོར་ན༔",
            "དམ་ཅན་དབང་དུ་མ་འདུས་པར་ལས་ལ་སྦྱར་སྔ་ན་",
            "དམ་ཅན་གྱེད་ནས་ལས་བྱེད་མི་འདོད༔",
            ""
        ],
        [
            "འགྲུབ་རྟགས་ཚད་དུ་ཕྱིན་ནས་།་་་",
            "བླ་ཁུག་ནས་",
            "གསད་པའི་ལས་སྦྱོར་ཕྱིས་ན་",
            "དམ་ཅན་སྐྱེངས་ནས་འཁུ་རྡོག་ཚུར་ལ་ཡོང༔ ",
            "དེ་བས་རྟགས་ལ་སྦྱར་ལ་",
            "དྲོད་ཚད་ཆམ་ལ་དབབ་ན་ལས་ལ་ཐོགས་པ་མེད་དོ༔",
            "ཅེས་གདམས་པའོ༔",
            ""
        ],
        [
            "ས་མ་ཡཱ༔ ",
            "དྷ་ཐིམ༔ ",
            "ཁ་ཐམ༔ ",
            "ྀཨཚ༔ ",
            "གུ་ཧྱ༔ ",
            "སྔགས་ཀྱི་སྒྲོམ་བུ་བཞུགས་སོ༔",
            "དྲེགས་པ་འདུལ་བྱེད་ལྷ་ལ་ཕྱག་འཚལ་ལོ༔ ",
            "དྲོད་ཚད་འཛིན་པ་གལ་ཆེ་མ་ཤེས་།",
            "སྤྱིར་ལྷ་འདྲེ་དྲེགས་པ་ཅན་གང་བསྒྲུབ་ཀྱང༔ ",
            "སོ་སོའི་གཞུང་བཞིན་སྒྲུབ་པ་ནི་ཕྱི་སྒྲུབ་བོ༔ ",
            "དེ་ལ་བསྙེན་པ་ཚད་དུ་སྐྱོལ་ཡང་རྟགས་མེད་ན༔",
            "ཨཱ་ལི་ཀཱ་ལིའི་སྒྲོམ་ནས་འདོན་པ་ནི་ནང་སྒྲུབ་བོ༔ ",
            "དེ་ལ་ཡང་རྟགས་མེད་ན་",
            "སྔགས་བཟློག་ནས་",
            "བཟླས་པ་ནི་གསང་སྒྲུབ་བོ༔ ",
            "དེས་ཀྱང་རྟགས་འདོད་པ་བཞིན་མ་བྱུང་ན་",
            ""
        ],
        [
            "སྔགས་དཀྲུགས་ནས་བཟླས་པ་ནི་ཡང་གསང་གཏེར་གྱི་སྒྲུབ་པའོ༔",
            "ཡིག་སྒྲོམ་ལ་གསུམ་སྟེ༔",
            "ཕོ་རྐྱང་གཅིག་ལ་རྡུགས་ན༔",
            "ཨོཾ་ཀ་ཁ་ག་གྷ་ང༔ དེས་མགོ་དྲང༔",
            "བར་དུ་འབོད་པ་གཞུག༔",
            "ཡ་ར་ལ་ཝ༔ ",
            "ཨུ་ནེ་ཨུ་ནེ་ཧཱུྃ་ཕཊ༔ ",
            "ཅེས་བཏགས༔",
            ""
        ],
        [
            "མོ་རྐྱང་གཅིག་ལ་རྡུགས་ན༔",
            "ཨུ་ནེ་ཨུ་ནེ་ཧཱུྃ་ཕཊ༔ ",
            "དེས་མགོ་དྲང༔",
            "བར་དུ་འབོད་པ་བཅུག༔",
            "ཨ་ཨཱ༔ ",
            "ཨི་ཨཱི༔ ",
            "ཨུ་ཨཱུ༔ ",
            "བཏགས་སོ༔",
            "ཡང་ན༔ ",
            "ཨ་ཨཱ༔ ",
            "ཨི་ཨཱི༔ ",
            "ཨུ་ཨཱུ༔ ",
            "ཡི་བར་དུ་གང་བྱེད་པ་བཅུག་ལ༔",
            "མཇུག་ཏུ༔ ",
            "རྀ་རཱྀ༔ ",
            "ལྀ་ལཱྀ༔ ",
            "ཨེ་ཨཻ༔ ",
            "ཨོ་ཨཽ༔ ",
            "ཨཾ་ཨ༔ ",
            "ཅེས་བཏགས༔",
            ""
        ],
        [
            "ཕོ་མོ་སྦྲགས་མ་གཅིག་ལ་རྡུགས་ན༔",
            "ཨོཾ་ཀ་ཁ་ག་གྷ་ང༔ ",
            "ཅེས་མགོ་དྲང༔",
            "བར་དུ་གང་བྱེད༔",
            "གཤམ་ལ༔ ",
            "ཨ་ཨཱ༔ ",
            "ཨི་ཨཱི༔ ",
            "ཨུ་ཨཱུ༔ ",
            "ཞེས་བཏགས་སོ༔",
            "ཡང་ན་ཨཱ་ལི་ཀཱ་ལི་ཡི་བར་དུ་ཕོ་མོ་སྦྲགས་མའི་སྔགས་གཞུག་གོ༔",
            "ཕོ་རྐྱང་མོ་རྐྱང་སྦྲགས་མ་གང་ཡིན་ཡང༔ ",
            "བསྙེན་པ་ལ་རྟགས་མེད་ན༔"
        ],
        [
            "འབོད་པ་ཕོ་མོ་དབང་དུ་བསྡུ་བའི་སྔགས་འདི་བཏགས༔",
            "ཙིཏྟ་ཧྲིང་ཧྲིང་ཛ༔ ",
            "ཞེས་བཏགས༔",
            "དེས་རྟགས་མ་ཕེབ་པ་དང་རྦད་པ་དང་གསད་པ་ཡང་རིམ་པར་བཏགས་ཤིང༔ ",
            "གསད་པ་ལ་ཕོ་མོ་སྦྲགས་མའི་གང་ཡིན་གྱི་མཐར་བསྒྱུར་དུ་སྤུ་གྲི་བཏགས་སོ༔",
            "དེས་ཀྱང་རྟགས་འདོད་པ་བཞིན་མ་བྱུང་ན་",
            "ཟློག་པ་ལ་ལྔ་སྟེ་སྡེ་ཚན་ཟློག་པ་དང༔ ",
            "མཐའ་གཉིས་ཟློག་པ་དང༔ ",
            "ཤད་བར་ནས་ཟློག་པ་དང༔ ",
            "ཚག་བར་ནས་ཟློག་པ་དང༔ ",
            "འབྲུ་ནས་ཟློག་པའོ༔",
            "དེ་ཡང་སྔགས་མང་ན་ཤད་བར་ནས་སྡེ་ཚན་ཟློག༔",
            ""
        ],
        [
            "དེ་བས་ཉུང་ན་མཐའ་གཉིས་ཀྱི་ཤད་བར་ནས་རེ་རེ་ཟློག་པ་དང༔ ",
            "བར་མ་དེ་ཟློག་པ་དང་བསྣོལ་མར་བགྲང༔",
            "དེས་ཀྱང་རྟགས་མེད་ན༔",
            "ཤད་བར་གྱི་སྡེ་ཚན་རིམ་པ་ནས་ཚང་བར་ཟློག༔",
            "དེས་ཀྱང་མེད་ན་མཇུག་ནས་ཚག་བར་རིམ་པར་ཟློག༔",
            "དེས་ཀྱང་ཁ་ལ་མ་ཉན་ན་",
            "འབྲུ་རེ་རེ་ནས་ཟློག་པའམ༔ ",
            "ཡན་ལག་མཚན་མ་ཕྲལ་ལ་བཟླས༔ ",
            "ཡང་ན་འབྲུ་རེ་རེ་ནས་ཡན་ལག་ཕྲལ་ལ་དེ་ཟློག་ལ་",
            ""
        ],
        [
            "བཟླས༔ དེ་རྣམས་ཀྱིས་རྟགས་ལ་མི་ཕེབ་མི་སྲིད་དོ༔",
            "དཀྲུག་ལ་གོང་གིས་འགྲེས་ཏེ་མཐའ་གཉིས་དཀྲུག་པ་དང་",
            "ཤད་བར་དང་སྡེ་ཚན་དང་ཚག་བར་ནས་དཀྲུག་པའོ༔",
            "དང་པོ་གོང་ནས་ཤད་བར་གཅིག་གཞུག་ཏུ་འདོན༔",
            "དེ་བཞིན་དུ་གཞུག་གི་ཤད་བར་གཅིག་མགོར་འདོན༔",
            "དཀའ་ན་སྡེ་གཉིས་ཀྱང་མགོ་གཞུག་འདོན༔",
            "སྡེ་ཚན་ནི་དབུས་ན་ཡོད་པ་མཐར་འདོན༔",
            ""
        ],
        [
            "མཐའ་ན་ཡོད་པ་དབུས་སུ་གཞུག༔",
            "ཡང་ན་གསད་སྔགས་འགོར་འདོན༔",
            "བསྙེན་པ་གཞུང་དུ་བསྟན་པའོ༔",
            "འབོད་རྦད་གསད་གསུམ་གཅིག་ཏུ་བསྟན་པ་ལ་གོང་འོག་སྤོའོ༔",
            "ཚག་བར་དཀྲུག་པ་ནི་རེ་མིག་གམ་འཁོར་ལོ་བྱའོ༔",
            "ཡང་ན་དཀྲུག་པ་དང་ཟློག་པ་གཉིས་ཀ་སྦྲགས་ལ་བྱའོ༔",
            ""
        ],
        [
            "ཡང་ན་སྣལ་མ་ཚར་གཅིག༔ ",
            "ཟློག་པའམ་དཀྲུག་པ་ཚར་གཅིག་སྦྲགས་ལ་བྱའོ༔",
            "དེ་ལྟ་བུའི་སྦྱོར་བ་ཤེས་ན་ལྷ་འདྲེ་གང་བསྒྲུབ་ཀྱང་མི་འགྲུབ་མི་སྲིད་དེ༔",
            "ཟློག་པ་དང་དཀྲུག་པ་གཉིས་ཀྱང་ཡིག་སྒྲོམ་དུ་བཅུག་ལ་བྱའོ༔",
            "ལས་བྱེད་དུ་མི་འདོད་ན་རྦད་པ་དང་པོ༔ ",
            "འབོད་པ་བར༔ ",
            "གསད་པ་ཞབས་སུ་བཏགས་སོ༔",
            "དེ་ལྟར་བྱས་ཀྱང་དགྲ་མ་སོད་ན༔",
            "གསད་པ་དང་པོ༔ ",
            "རྦད་པ་བར༔ ",
            "འབོད་པ་ཐ་མའོ༔",
            ""
        ],
        [
            "ཡང་ན་འབོད་པ་དཀྲུག་པའམ་ཟློག༔",
            "རྦད་གསད་རྣལ་མར་བཏགས༔",
            "དེ་ལ་ཤམ་དུ༔ ",
            "སརྦ་དུཥྚཱཾ་ཆེ་གེ་ཤ་ཏྲཱུཾ་མཱ་ར་ཡ་རྦད༔ ",
            "ཅེས་བཏག་གོ༔",
            "དེ་ཡང་དང་པོ་སྒྲོམ་བར་དུ་འབོད་པ་སྣལ་མ༔ ",
            "ཟློག་དཀྲུག་གསུམ་གང་རུང་ལ༔",
            "རྦད་གསད་ཤམ་བུ་དང་བཅས་ལ༔",
            "ཐ་མ་ལ་ཕོ་རྐྱང་གཅིག་ལ་རྡུགས་ན༔",
            ""
        ],
        [
            "རཀྴ་པ་དང༔ ",
            "སྤུ་གྲི་ནྲྀ་ཏ༔ ",
            "མོ་རྐྱང་གཅིག་ལ་རྡུགས་ན༔",
            "མ་མོ་རག་མོ་དང་སྤུ་གྲི་རྣྲྀ་བཏགས་སོ༔",
            "ཕོ་མོ་སྦྲགས་མ་གཅིག་ལ༔",
            "གཉིས་གང་སྦྲེལ་ཏེ༔",
            "རཀྴ་པ་ཤ་ཁ་རག་དུན་ཏྲི་ཐ་ཏྲི་དུ༔ ",
            "མཱ་ར་ཡ༔ རཀྴ་ལ་དྷར་ཨུ་ཐ་གཟིར་གཟིར༔ ཡ་རྒྱུག་ཡ་ཁུག་ཡ་དྲོངས༔",
            "ཆེ་གེ་མ་གཏང་རྦད་སོད་ཡ༔ ",
            "མ་མ་རག་མོ་རག་མ༔ ",
            "མ་གཟིར་ནན༔ ",
            "མ་ཁུག་ཆེ་གེ་མོ་མ་གཏང་རྦད་སོད་ཡཱ༔ མྱུག་ཐུམ་རིལ་རྦད༔ ",
            "དེ་ལ་སྒྲོམ་གྱི་སྔགས་གཞུག་སྒྲོགས་སོ༔",
            ""
        ],
        [
            "དེ་ཡང་དཀའ་ན་འབོད་རྦད་གསད་གསུམ་སོ་སོར་ཕྱུང་ནས༔",
            "སྔགས་སྒྲོམ་བཅུག་ནས་འབོད་པ་ཟློག༔",
            "དེ་ལ་རྦད་གསད་ཤམ་བུར་མཐའ་བསྒྱུར་སྔགས་སྒྲོམ་སྤུ་གྲི་བཏགས་སོ༔",
            "འབོད་རྦད་གསུམ་གཅིག་ཏུ་བྱུང་ན༔",
            "ཕོ་མོ་གང་ཡིན་སྔགས་ཟློག་པའམ༔ ",
            "དཀྲུགས་ལ༔",
            "དེ་ལ་སྔགས་ཚན་གསུམ་པོ་གོང་བཞིན་བཏགས་སོ༔",
            ""
        ],
        [
            "དེ་ནས་སྒྲོམ་དུ་བཅུག་ལ་ཟློག་གོ༔",
            "དེ་ལྟ་བུའི་གནད་ཤེས་ན་ཕྲིན་ལས་རྣམ་བཞི་གང་བསྒྲུབ་ཀྱང་རྡུགས་པ་འབྱུང་མི་སྲིད་དོ༔",
            "དེ་རྣམས་ལ་གཞུང་ནས་རིམ་པ་བཞིན་",
            "ཡུན་བསྲིང་སྦྲགས་མ་བཏགས་སྦྱོར་ཚོད་ཟིན་པར་བྱ༔",
            "བདེ་གཤེགས་འདུས་པའི་རྒྱུད་ལས་ཀྱང༔ ",
            "ལན་དགུའི་བར་དུ་འབད་པར་བྱའོ༔",
            "དེས་ཀྱང་མ་འགྲུབ་གནད་འབེབ་བྱ༔",
            "བསྙེན་པ་མ་འཐེམ་གནད་འབེབ་ན༔",
            ""
        ],
        [
            "རང་སྲོག་གཅོད་པས་གཟབ་པར་བྱ༔",
            "རྟགས་དང་མ་ལྡན་ལས་སྦྱོར་བྱས༔",
            "དོན་མི་འགྲུབ་པས་སྒྲུབ་ལ་འབད༔",
            "ཐེ་ཚོམ་ཡིད་གཉིས་མེད་པས་འགྲུབ༔",
            "མཐུ་ཡིས་འཇིག་རྟེན་ཕུང་བར་ནུས༔",
            "ཞེས་གསུངས་སོ༔",
            ""
        ],
        [
            "སེར་བ་ལ་སྒྲོམ་ལོག་པ་རིམ་བཞིན་བྱ༔",
            "ཕོ་མོ་སྦྲགས་མ་གང་ཡིན་ཡང༔ ",
            "ར་ག་པ་ཤ་དང༔ ",
            "མ་མ་རག་མོའི་གཞུག་ཏུ༔ ",
            "ཕོ་ལ་སྲིན་པོ་ལིང་ལིང་དང༔ ",
            "མོ་ལ་སྲིན་མོ་ལིང་ལིང་བཏགས་སོ༔",
            "སྦྲགས་མ་ལ་སྲིན་པོ་སྲིན་མོ་ལིང་ལིང༔ ",
            "ཁུག་ཁུག༔",
            "འུར་འུར༔ ",
            "ཧྲིལ་ཧྲིལ༔ ",
            "ཤར་ཤར༔ ",
            "བྷྱོ་བྷྱོ༔ ",
            "ཕོབ་ཕོབ༔",
            "ཅེས་བཏགས་སོ༔",
            "བསྙེན་པའི་དུས་སུ་རྟགས་མེད་ན༔",
            ""
        ],
        [
            "འབྲུ་ཟློག༔",
            "ཆོ་འཕྲུལ་ལ་རྟགས་མེད་ན༔",
            "སྔགས་སྒྲོམ་དང་དབང་དུ་བསྡུ་བའི་སྔགས༔ ",
            "ཧེ་ཙ་དུ་ན་ཕོབ་བཏགས་ལ་བཟླས་སོ༔",
            "དེས་ཀྱང་རྟགས་མེད་ན་",
            "སྔགས་ཟློག་པའམ༔ ",
            "དཀྲུག་ལ་བཟླས༔ ",
            "རྟགས་ལ་ཕེབས་པ་དང་རྦད་པ་ལ་འདི་བཏགས་ལ་",
            "བཟླས༔ ",
            "ཁུ་ཙ་ཧི་དང་ཕཊ༔ ",
            "ཅེས་པ་བཏགས་ལ་",
            ""
        ],
        [
            "བཟླས༔ ",
            "དགྲ་ལ་འགྲོ་རུ་མ་ཉན་ན",
            "གོང་བཞིན་རྣལ་ཟློག་དཀྲུག་གསུམ་གང་ཡང་རུང་སྟེ༔",
            "སྒྲོམ་དུ་བཅུག་པའམ་ཡང་ན་རྦད་པ་ལ་མགོ་དྲང༔",
            "བསྟེན་ཟློག་གཞུག་ཏུ་བཏགས་ཏེ༔",
            "ལས་མཐའ་བསྒྱུར་ཤམ་བུ་སྤུ་གྲི་ལ་སོགས་པ་བཏགས༔",
            "ཟློག་པ་གཙོར་བྱེད་པ་དང༔ ",
            "ཞོར་ལ་ཟློག་པ་བྱེད་པ་གཉིས་ལས༔ ",
            "གཙོ་བོར་བྱེད་ན་",
            ""
        ],
        [
            "ཁོ་གང་བྱེད་ཀྱི་སྔགས་ཟློག་ལ་",
            "སྒྲོམ་དུ་བཅུག་ལ་",
            "བཟླས༔ བར་དུ་འབོད་པ་ཟློག༔",
            "གཞུག་ཏུ་གསད་པ་བཏགས༔",
            "དེས་སྔགས་སྒྲོམ་དུ་བཅུག་ལ་བཟླས་སོ༔",
            "ཞོར་ལ་ཟློག་ན༔",
            ""
        ],
        [
            "རང་གིས་སྒྲུབ་པའི་གཞུག་ཏུ་ཁོའི་སྔགས་འབྲུ་ཟློག་བྱས་ལ་བཟླས་སོ༔",
            "ཡང་ཟློག་པ་གཙོར་བྱེད་ན༔",
            "ཨོཾ་ཨ་ཨཱ༔ ",
            "ཨི་ཨཱི༔ ",
            "ཨུ་ཨཱུ༔ ",
            "རྀ་རཱྀ༔ ",
            "ལྀ་ལཱྀ༔ ",
            "ཨེ་ཨཻ༔ ",
            "ཨོ་ཨཽ༔ ",
            "ཨོཾ་ཨཱཿཧཱུྃ་ཕཊ༔ ",
            "དེའི་གཞུག་ལ་",
            "ཁོས་གང་བྱེད་ཀྱི་གསད་པ་ཟློག༔",
            "རྦད་པ་རྣལ་མར་བཟླས༔ ",
            "དེ་ལ་འདི་བཏགས་སོ༔",
            "སིང་ཡེ་བྷྱེ༔ ",
            "ཚ་ཡོ་དུ་རུ་ཡེ༔ ",
            "ཨ་ཨ་ཧྲི༔ ",
            "ཨུ་ནེ་ནེ༔ ",
            "ཨུ་ཨུ༔ ",
            "ཨུ་འུབ༔ ",
            "མཱ་ར་ཡ་ཤ་སྲེག་ཁྱེར་ཉག་རྦད་ཡ༔ ",
            "ཅེས་སོ༔",
            ""
        ],
        [
            "ཞོར་ལ་ཟློག་ན༔",
            "ཨ་མུ་ཀ་གཟིར་ནན༔ ",
            "ཨུ་ཨུ་ཨུ༔ ",
            "བཛྲ་རཀྴ༔ ",
            "ཡཀྴ་སྟཾ་བཾ་སྟཾ་བཾ༔ ",
            "ཅེས་མགོ་དྲང༔",
            "བར་དུ་ཁོ་གང་བྱེད་ཀྱི་བསྙེན་པ་འབྲུ་ཟློག༔",
            "དེ་ལ་འདི་བཏགས་སོ༔",
            "ཨ་ཨཱ༔ ",
            "ཨི་ཨཱི༔ ",
            "ཨུ་ཨཱུ༔ ཆེ་གེ་མོ་ཛ་དུ་རྦད་ནན་སོད༔",
            "ཨ་མེ་ལོ་ཙ་ན་ཨ་ན་ཡ༔ ",
            "དེ་ལ་རྟགས་བྱུང་ནས་",
            ""
        ],
        [
            "བསྙེན་སྔགས་རྣལ་མར་བཟླས༔ ",
            "རྦད་གསད་ལས་གཞུང་བཞིན་དུ་རྟགས་དང་སྦྱོར་ཞིང་",
            "བཏགས་སོ༔",
            "ཕོ་རྐྱང་ཡིན་ན་འབོད་རྦད་གསད་གསུམ་གཞུག་ཏུ༔ ",
            "མོ་རྐྱང་ཡིན་ན༔",
            "མ་མ་རག་མོ༔ ",
            "སྦྲགས་མ་ལ་དེ་གཉིས་སྦྲེལ་བ་དང་སྤུ་གྲི་བཏགས་ལ་བཟླས༔ ",
            "ཟློག་པ་གཙོར་བྱེད་ན༔",
            "ཨུ་ཨུ་ཨུ༔ སྣ་དྲང༔",
            "ཁོའི་བསྙེན་སྔགས་འབྲུ་ཟློག༔",
            ""
        ],
        [
            "དེ་ལ་འདི་བཏགས༔",
            "སིང་ཡེ་བྱ་རུ་ཚ་ཡེ༔ ",
            "ཏུ་ཡེ་ཨུ་ནེ་ཨུ་ནེ་ཨུ་ནེ༔ ",
            "རྩི་ཏྲ་ཡེ༔ ",
            "དྷི་ཏྲ་ཡེ༔ ",
            "ཧ་མ་ཡེ༔ ",
            "མ་ལ་ཡེ༔ ",
            "ད་པ་ཡེ༔ ",
            "གྱི་སོ་ཡེ༔ ",
            "ཅེས་བཏགས་ལ་བཟླས་སོ༔",
            "ཆེ་གེ་མོ་ལྭ་པ་ཀ་ཡིས་མགོ་དྲངས༔ ",
            "བར་དུ་གཟུགས་ཕུང་བཤིགས་པའི་སྔགས་བྱ་སྟེ༔",
            "གང་ཡིན་པའི་སྲོག་སྔགས་འབྲུ་ཟློག༔",
            "གཞུག་ཏུ་མཐའ་བསྒྱུར་སྤུ་གྲི་ལ་སོགས་པ་བཏགས༔",
            "དེས་ཐེ་ཚོམ་མེད་དོ༔",
            ""
        ],
        [
            "ལྷ་འདྲེའི་སྒྲུབ་གཞུང་གང་བསྒྲུབ་ཀྱང༔ ",
            "ཛཿཧཱུྃ་མེད་ན་འགུགས་པ་མེད༔",
            "རྦད་རྦུད་མེད་ན་རྦད་པ་མེད༔",
            "མཱ་ར་ཡ་མེད་ན་གསད་པ་མེད༔",
            "རྩུབ་ན་མགོ་མེད༔",
            "མགོ་བཏགས་པ་ནི༔ ",
            "ཨོཾ་གཞུག༔",
            "འབྱམས་ན་མགོ་ཅན་འཇོག་པ་ནི༔ ",
            "ཨོཾ་འདུག་ན་ཧཱུྃ་དུ་བསྒྱུར༔",
            ""
        ],
        [
            "ཉུང་ན་འུར་བ་གཅིག་ཏུ་འདྲེན་པ་ནི༔ ",
            "འབོད་རྦད་གསད་གསུམ་གཅིག་ཏུ་དྲིལ་ལ་བཟླས༔ ",
            "ཚན་ཆུང་ན་",
            "མང་པོ་དམག་ཏུ་བྱས་པ་ནི༔ ",
            "ཚོགས་མཆོད་གཏོར་མ་གསེར་སྐྱེམས་ཀྱི་མཇུག་ཏུ༔ ",
            "ལྷ་འདྲེ་དྲག་པོའི་སྔགས་བཟླས༔ ",
            "བརྟུལ་ན་རྣོ་བཏགས་པ་ནི༔ ",
            "ཕོ་ཤམ་ལ་མོ་བཏགས༔",
            "རྡུགས་ན་གཅུན་ཟློག་དཀྲུག་པར་བྱ༔",
            "ཚུར་ལ་གནོད་ན་གཟིར་བར་བྱ༔",
            ""
        ],
        [
            "འཁུ་ལྡོག་བླ་རྡོ་གོ་གོན་བྱ༔",
            "ལས་མི་བྱེད་ན་ཨར་ལ་གཏད༔",
            "དགྲ་རྟགས་འགྱངས་ན་ཤི་ས་བསྟན༔",
            "གཏོར་མའི་སྔགས་ལ་དྲིལ་ལ་སྤོགས༔ ",
            "དྲིལ་བའི་སྔགས་ལ་གཏོར་མ་སློག༔",
            "བསྙེན་པའི་དུས་སུ་རྗེ་ལྟར་བསྟེན༔",
            "སྒྲུབ་པའི་དུས་སུ་གྲོགས་ལྟར་བསྟེན༔",
            ""
        ],
        [
            "གསད་པའི་དུས་སུ་བྲན་ལྟར་བསྐུལ༔",
            "རང་དང་འཁོར་གཡོག་ནོར་རྫས་ལ་འཁུ་ན༔",
            "རང་ཉིད་ལས་མཁན་གང་ཡིན་བསྒོམ༔",
            "མཆོད་གཏོར་ཚོགས་ཟས་ལ་སོགས་དུས༔ ",
            "ཐམས་ཅད་དམག་ཟས་ཚུལ་དུ་བསྟན༔",
            "ཐུན་ཟོར་གདབ་ལས་དུས་རྣམས་ཀུན༔ ",
            "བློ་ལ་ཡོད་ཚད་དྲག་སྔགས་བཟླས༔ ",
            "སོ་སོའི་མན་ངག་གཞུང་བཞིན་དུ༔ ",
            "ལུས་ངག་ཡིད་གསུམ་རྩེ་གཅིག་དྲིལ༔",
            "ཡེངས་མེད་ཚུལ་གྱིས་བསྒྲུབ་གྱུར་ན༔",
            ""
        ],
        [
            "མྱུར་འགྲུབ་ཐེ་ཚོམ་ཡོད་མ་ཡིན༔",
            "ན་ར་ཀན༔ མཐུ་ཡིས་འཇིག་རྟེན་ཕུང་བར་ནུས༔",
            "གྲགས་པས་འཇིག་རྟེན་ཁྱབ་པར་གྱུར༔",
            "དེ་ལྟར་སྒྲུབ་པའི་དུས་རྣམས་སུ༔ ",
            "བྱང་ཆུབ་མཆོག་ཏུ་སེམས་བསྐྱེད་ལ༔",
            "ཞིང་བསམ་མངོན་སུམ་རྟེན་འབྲེལ་བསྒྲིག༔",
            "བདག་གཞན་འཁོར་འདས་དོན་དུ་བསྔོ༔",
            ""
        ],
        [
            "ས་མ་ཡ༔ ",
            "ྀཨཚ༔ ",
            "དྷ་ཐིམ༔ ",
            "ཁ་ཐམ༔ གྷུ་ཧྱ༔ ",
            "སོ་ཕག་ཤི་ཁ་ཐམ༔ ",
            "བདག་འདྲ་ཨོ་རྒྱན་པདྨ་ཡིས༔ ",
            "ཕན་བྱ་བསྲུང་བའི་ཆིངས་ཆུང་བསྟན༔",
            "ཚེ་སྲུང་ཟློག་སྲུང་སོར་འབྲང་ཀུན་ཐུབ་དང༔ ",
            "སྲིད་སྲུང་ཁ་ཆིངས་སྒྲིབ་ཤིང་དང༔ ",
            "ནད་གདོན་ཞི་བྱེད་སྲུང་འཁོར་དང༔ ",
            "རྒྱས་པ་བསོད་ནམས་ཚེ་དབང་ལོངས་སྤྱོད་འཁོར་ལོ་རྒྱས་བྱེད་དང༔ ",
            "དབང་ལ་ལྷ་འདྲེ་མི་གསུམ་དབང་སྡུད་འཁོར་ལོ་དང༔ ",
            "བྱང་ཆུབ་རླུང་འཁོར་བཏགས་གྲོལ་ཕན་བྱ་རྣམས༔ ",
            "མ་ནོར་མ་འཁྲུལ་འདི་ལྟར་བྱ༔",
            "དམ་ཚིག་རྟེན་དང་ལྡན་པའི་གང་ཟག་གིས༔ ",
            "ནད་གདོན་སྡིག་སྒྲིབ་ཞི་བྱེད་སྲུང་འཁོར་ཀུན༔ ",
            "སྟོན་ཟླ་ར་བའི་ཡར་ངོ་ཡི༔ ",
            "ཚེས་འབྲིང་པོའི་ཉི་ཤུ་བརྒྱད་དག་ལ༔",
            "རྒྱུ་སྐར་རྒྱལ་ལ་བབས་པའི་སྔ་དྲོ་ལ༔",
            "དཀར་པོའི་གདན་བཏིང་ཁ་ནི་ཤར་དུ་བལྟ༔",
            "གྲོ་ག་ཤོག་བུ་རས་སམ་དར་དཀར་ལ༔",
            ""
        ],
        [
            "ག་པུར་ཙནྡན་དཀར་པོ་ཅུ་གང་དང༔ ",
            "སྤོས་དཀར་ཛཱ་ཏི་ཨ་རུ་ར༔ ",
            "འོ་མ་ས་དཀར་སྣག་ཚྭར་སྦྱར༔",
            "སོ་སོའི་གཞུང་ལ་གོང་ལྟར་བཤད་བཞིན་བྲི༔ ",
            "ཞི་བའི་ལྷ་བསྒོམ་རབ་གནས་ཞི་ཚུལ་བྱེད༔",
            "མིང་སྤེལ༔",
            "ཤཱན་ཏིང་ཀུ་རུ་བཏགས་ལ་བསྲུང་བ་སྤེལ༔",
            "ས་མ་ཡ༔ ",
            "ཚེ་དབང་ལོངས་སྤྱོད་རྒྱས་བྱེད་འཁོར་ལོ་རྣམས༔ ",
            "སྟོན་ཟླ་ཐ་ཆུང་ཚེས་གཅིག་སྐར་མ་སྦོ༔ ",
            "ཡང་ན་ཉེར་ལྔ་རྒྱལ་ལ་བབ་པའི་སྔ་དྲོ་ལ༔",
            ""
        ],
        [
            "ཤོག་བུ་དར་སེར་རས་སེར་རམ༔ ",
            "གཞི་སེར་དྭངས་མའི་བྲིས་གདན་ལ༔",
            "གྷི་ཝང་གླ་རྩི་གུར་གུམ་ཨ་རུ་ར༔ ",
            "བཟང་པོ་དྲུག་དང་གཞུང་ནས་བྱུང་བའི་རྫས༔ ",
            "སྣག་ཚྭར་བསྲེས་ལ་བྲི་བར་བྱ༔",
            "རྒྱས་པའི་སྔགས་བཟླས་ལྷ་བསྒོམ་རབ་གནས་རྒྱས་ཚུལ་བྱ༔",
            "མིང་སྤེལ་ཚེ་དང་བསོད་ནམས་ལོངས་སྤྱོད་དང༔ ",
            "པུཥྚིཾ་ཀུ་རུ་ཡེ་སྭཱ་ཧཱ༔ ཞེས་པ་བཏགས་ལ་སྲུང་བ་སྤེལ༔",
            "ས་མ་ཡ༔ དྷ་ཐིམ༔ ",
            "ལྷ་འདྲེ་མི་གསུམ་དབང་དུ་སྡུད་པའི་འཁོར་ལོ་རྣམས༔ ",
            "དགུན་ཟླ་ར་བའི་ཚེས་གཅིག་ཚེས་གཉིས་ལ༔",
            "སྐར་མ་ས་རི་ལག་པ་འམ༔ ",
            "འབྲིང་པོའི་ཚེས་གཅིག་ལྷ་མཚམས་སམ༔ ",
            "ཉེར་བཞི་སྐར་མ་སྦོ་ལ་བབ་པའི་ཚེ༔ ",
            "ཤོག་གུ་དར་དམར་རས་དམར་ལ",
            ""
        ],
        [
            "མཚལ་དང་པད་རཱག་སིནྡྷུ་ར༔ ",
            "ཙནྡན་དཀར་དམར་ལ་སོགས་བཟང་པོ་དྲུག༔ ",
            "གཞུང་ནས་བཤད་པའི་རྫས་དང་སྦྱར་ལ་བྲིས༔",
            "དབང་གི་ལྷ་སྒོམ་སྔགས་བཟླས་རབ་གནས་དབང་ཚུལ་བྱ༔",
            "འགུགས་བསྟིམ་བྱས་ལ་འཁོར་ལོ་སྤེལ༔",
            "པཱ་ཤཾ་ཀུ་རུ་མིང་སྤེལ་གཞུག༔",
            "ས་མ་ཡཱ༔ རྒྱ་རྒྱ་རྒྱ༔ དྷ་ཐིམ༔ ",
            "འདི་རྣམས་སྐོར་ལུགས་འདི་ལྟར་ཡིན༔",
            "ར་བ་བཞི་ལ་ཞི་བ་ཤིས༔ ",
            "འབྲིང་པོ་བཞི་ལ་དབང་རྒྱས་ཤིས༔ ",
            "ཐ་ཆུང་བཞི་ལ་དྲག་པོ་ཤིས༔ ",
            "བྲི་བའི་ཐབས་ནི་འདི་རྣམས་གཅེས༔",
            ""
        ],
        [
            "མུ་ཁྱུད་རྟ་རྔ་འཐེན་པ་འདྲ༔",
            "ཡི་གེ་མ་འདྲེས་མ་འབྲེལ་གསལ་བ་ལ༔",
            "སྤུངས་ཡིག་མེད་པར་མགོ་ཅན་ཤིས༔ ",
            "འཁོར་ལོའི་རྩིབས་རྣམས་རྩེ་ཟླུམ་ཚུལ༔ ",
            "མུ་ཁྱུད་དག་ལ་མ་ཐུག་འཁོར་བའི་ཚུལ༔ ",
            "མིང་སྤེལ་ཐད་དུ་བཟང་དྲུག་བྱུག༔",
            "མི་ལག་མི་འགྲིམ་འཛེམ་པར་བྱ༔",
            "མཚོན་སྲུང་སྒྲིབ་ཤིང་བླ་རྡོ་གཅུན་འཁོར་དང༔ ",
            "ལྷ་འདྲེའི་སྲོག་འཁོར་མི་ལ་མི་བསྟན་གསང་བར་བྱ༔",
            "གཞན་ཡང་གཞུང་ལ་བཅས་བཅོས་མི་བྱའོ༔",
            ""
        ],
        [
            "སྲུང་བ་འདི་དག་གང་བྱེད་ཀྱང༔ ",
            "སྐྱབས་འགྲོ་སེམས་བསྐྱེད་སྨོན་འཇུག་ལྷ་སྒོམ་བཟླས༔ ",
            "མཆོད་འབུལ་གཏོར་ཚོགས་ཕྲིན་ལས་བཅོལ༔ ",
            "ལྷ་བསྐྱེད་དགུག་བསྟིམ་འཕྲོ་འདུ་བྱས༔",
            "སྲུང་བ་སོ་སོ་རང་རང་ལྷ་བསྐྱེད་བསྟིམ༔ ",
            "ཡང་ཡང་བསྙེན་སྒྲུབ་བསྐྱེད་བསྟིམ་བྱ༔",
            "ལོ་ཟླར་མཚམས་བཅད་སྲུང་བ་བཏགས༔",
            "བྱིན་རླབས་དབང་བསྐུར་དམ་ཚིག་ཕོག༔",
            "ཐུན་ཤན་ཞི་བ་དཀར་ལ་རྒྱས་པ་སེར༔ ",
            "དབང་ལ་དམར་པོ་བྱ་བ་ཤིས༔ ",
            "ཞི་བའི་ལྷ་ནི་ཐུགས་རྗེ་ཆེན་པོ་ཡིན༔",
            "རྒྱས་པའི་ལྷ་ནི་ཚེ་དཔག་མེད་པ་ཡིན༔",
            ""
        ],
        [
            "དབང་ལ་རྟ་མགྲིན་ཤིས་པའི་ལྷ་གསུམ་ཡིན༔",
            "ཕན་བྱ་བསྲུང་བའི་སྤྱི་ཆིངས་སོ༔",
            "ས་མ་ཡ༔ རྒྱ་རྒྱ་རྒྱ༔ དྷ་ཐིམ༔ ",
            "བདག་འདྲ་པདྨ་འབྱུང་གནས་ཀྱིས༔ ",
            "གནོད་བྱ་འཁོར་ལོའི་སྤྱི་ཆིངས་བསྟན༔",
            "མ་ནོར་མ་འཁྲུལ་འདི་ལྟར་བྱ༔",
            "གཏད་སེལ་མནན་པ་རླུང་འཁོར་དང༔ ",
            "ཕྲ་མེན་ལིངྒའི་རིགས་རྣམས་ཀུན༔ ",
            "དགུན་ཟླ་ཐ་ཆུང་སྟོང་ཆེན་ཉི་ནག་གམ༔ ",
            "ཚེས་པ་བཅུ་གཅིག་ཕུང་གསུམ་བྲ་ཉེའམ༔ ",
            "སྟོན་ཟླ་འབྲིང་པོའི་ཉི་ཤུ་གཉིས་ཀྱི་དུས༔",
            "་་་ལ་བྲ་ཉེའི། ",
            "ཡང་ན་ཐ་ཆུང་བཞིའམ་ཉི་ཤུ་གཉིས་དག་གམ༔ ",
            "ཉི་ཟླ་ཁྱིམ་དུ་ཚུད་པ་ལ༔",
            "ཕྱི་དྲོ་ཁ་ནི་བྱང་དུ་བསྟན༔",
            ""
        ],
        [
            "ཁྲོས་པའི་ཚུལ་དུ་སྐྲ་བརྫེས་ལ༔",
            "གོས་ནག་གདན་དང་རོ་སོལ་གདོང་ལ་བྱུག༔",
            "རོ་ཤོག་དུར་ཤུན་ནག་པོ་ལ༔",
            "མྱོས་པའི་དུག་ཆུས་བཀྲུས་ལ་བྱུག༔",
            "སོ་སོའི་གཞུང་ནས་བྱུང་བའི་རྫས་སྣ་ཀུན༔ ",
            "མ་ནོར་མ་འཁྲུལ་ཚང་བར་བསགས༔",
            "འཁོར་ལོ་མུ་ཁྱུད་བོན་སྐོར་དག་ཏུ་བསྐོར༔",
            ""
        ],
        [
            "མུ་ཁྱུད་མ་ཆད་མ་འབྲེལ་བ༔ ",
            "ཡི་གེ་ཤུར་མ་བསྡུ་ཡིག་མེད་པར་བྲིས༔",
            "འཁོར་ལོའི་རྩིབས་ཀུན་མ་འབྲེལ་རྣོ་བར་བྱ༔",
            "ཐད་ཀ་རང་རང་་་དགྲའི་མིང་ཡིག་ལ་",
            "དགྲ་རང་རང་།",
            "ཟག་རྫས་བྱུག་པར་བྱ༔",
            "ནད་ཁྲག་གྲི་ཁྲག་མཛེ་ཁྲག་དང༔ ",
            "བཙན་དུག་བང་དུག་མྱོས་དུག་ལ་སོགས་བྱུག༔",
            "ལྷ་དང་ཕྲལ་བ་གུ་གུལ་ལྷྭམ་འབོག་དང༔ ",
            "ཁྱི་ལུད་ཡུགས་རྟ་རྟ་བོན་རྒྱ་ཚིལ་མུ་ཟི་བྱུག༔",
            "འདི་རྣམས་དགྲ་ཡི་མིང་ཡིག་ཡོད་པ་མ་གཏོགས་པ༔ ",
            "ལྷ་འདྲེའི་ཡི་གེ་གཞན་ལ་མ་བྱུག་ཅིག༔",
            ""
        ],
        [
            "ཁྱད་པར་ལྷ་སྲིན་སྡེ་བརྒྱད་ལ༔",
            "སོ་སོའི་མཐུན་རྫས་བྱུག་པར་བྱ༔",
            "ལྷ་ལ་བཟང་དྲུག་རྩི་ཐོག་བྱུག་པར་བྱ༔",
            "ཀླུ་ལ་ཀླུ་སྨན་བཟང་དྲུག་བྱུག༔",
            "བདུད་ལ་བྱ་ནག་ཁྱི་ཁྲག་རྟ་ནག་ཁྲག་རྣམས་བྱུག༔",
            "བཙན་ལ་གྲི་ཁྲག་མཚོན་རྩེ་བདར་བའི་ཕྱེ་མ་བྱུག༔",
            ""
        ],
        [
            "མ་མོ་དྲེལ་ཁྲག༔ ཉུངས་དཀར་རམ་ཁྲག་བྱུག༔",
            "རྒྱལ་པོ་ལྷ་ཁང་ས་དང་ལྷ་རྟེན་སྤྱན་རྟུལ་བྱུག༔",
            "གཟའ་ལ་ས་གཡོས་སེར་བ་ཤྭ་བུད་དྲག་པོའི་ས་རྣམས་བྱུག༔",
            "ཐེའུ་རང་ལ་ནི་ར་ཁྲག་དྲོན་མོ་ཕུག་རྡིབ་ས་རྣམས་བྱུག༔",
            "སྲིན་པོ་ལ་ནི་གྲི་ཁྲག་ར་ཁྲག་བྱུག༔",
            "དེ་ལྟར་སོ་སོའི་གཞུང་ནས་གཟུགས་དང་སྔགས་ལ་བྱུག༔",
            ""
        ],
        [
            "རང་གིས་དྲི་མ་ཁ་རླངས་འགོམ་ཡུག་སྤང༔",
            "དེ་ལྟར་མ་འཁྲུལ་བྲིས་ནས་སུ༔ ",
            "རང་ཉིད་ལྷ་སྒོམ་་་",
            "ཡི་ང་རྒྱལ་།དམིགས་པས་ལྷ་འདྲེ་བཀུག༔",
            "རང་རང་གང་ཡིན་སྔགས་དང་གཟུགས་ལ་བསྟིམ༔ ",
            "སྲོག་ཡིག་སོ་སོར་བསྐྱེད་བསྟིམ་བྱ༔",
            "ལིངྒ་འམ་ནི་མིང་གི་ཐད༔ ",
            "དགྲ་དང་བགེགས་སོགས་གང་ཡིན་བསྐྱེད༔",
            "འགུགས་གཞུགས་ཡང་ཡང་བྱས་ལ་བསྟིམ༔ ",
            "ལྷ་དང་ཕྲལ་ལ་ལས་ཁུང་བཅུག༔",
            ""
        ],
        [
            "གཞུང་ལྟར་མ་ཁུག་བར་དུ་བསྒྲུབ༔",
            "ཐུན་དྲག་བྲབ་ལ་དྲག་སྔགས་བཟླ༔ ",
            "མ་འགྲུབ་སྤོགས་དང་སྔགས་རྣམས་ཟློག༔",
            "སྒྲུབ་རྟགས་བྱུང་ནས་ལས་ལ་སྦྱར༔",
            "ལས་མཇུག་མནན་སྲེག་འཕང་དང་གཏད༔",
            "རླུང་ལ་སྐུར་རམ་ལས་མཇུག་སྡུད༔",
            "དམོད་བཅོལ་གཟུ་དཔང་ཤགས་ཀྱང་གདབ༔ ",
            "ང་རྒྱལ་བྲང་བརྡུང་ངུ་འབོད་བྱ༔",
            ""
        ],
        [
            "གཏོར་མཆོད་ཕུལ་ལ་ཆད་མདོ་བསྒྲག༔",
            "དེ་ལྟར་བྱས་པས་སྔགས་པ་དམ་ཚིག་ལྡན་ན་མཐུ་འབྱུང་ངོ༔",
            "དམ་ཉམས་ཟོལ་ཟོག་མཁན་ལ༔",
            "ལྷ་སྲིན་མི་འགོ་ལས་མི་འགྲུབ༔",
            "གནོད་འཁོར་སྤྱི་ཆིངས་ྀཨཚ༔ ",
            "དབེན་གནས་སྦྱིན་སྲེག་བྱས་མལ་དུ༔ ",
            "སེར་བ་བསྒྲུབ་ན་་་",
            "མི།ཞུད་པ་ཡིན༔"
        ],
        [
            "དབང་བསྐུར་།སྒྲུབ་བྱས་མལ་དུ༔ ",
            "མཐུ་ཕྲན་བསྒྲུབ་ན་ཞུད་པ་ཡིན༔",
            "མཆོད་རྟེན་ཚ་ཚ་བཤིག་མལ་དང༔ ",
            "སྟོང་ཉིད་གསུང་རབ་ཀློག་མལ་དུ༔ ",
            "ལྟས་ངན་བསྒྲུབ་ན་ཞུད་པ་ཡིན༔",
            "ཕུང་ཤུལ་བསད་བཅད་གཡུལ་འགྱེད་དང༔ ",
            "དུར་ཁྲོད་རོ་གནས་ཐམས་ཅད་དུ༔",
            "་་་འདི་མན་མཆན་བུ་འགྲེའོ། །",
            "རྣོ་མཐོང་མངོན་ཤེས་སྒྲུབ་ན་ཞུད་པ་ཡིན༔",
            "དུག་སྦྲུལ་ཕུ་རལ་ཤྭ་འབུད་ཡུལ༔ ",
            "ནོར་སྒྲུབ་བསྒྲུབ་ན་ཞུད་པ་ཡིན༔",
            "མལ་གདན་ནམ་མཁར་གཡུག་པ་དང༔ ",
            "རྟེན་གཏོར་ཁྱི་ལ་ཤོར་བ་དང༔ ",
            "རྭའི་རུས་པ་ཕྲེང་བ་འདྲེན་པ་རྣམས༔ ",
            "དེ་རྣམས་ཡལ་བའི་གནད་གཅིག་ཡིན༔",
            "མདུན་བསྐྱེད་རང་བས་མཐོ་བསྐྱེད་དང༔ ",
            "དམ་རྫས་མ་ཚང་སྒྲུབ་པ་ནི༔ ",
            "ལོག་ནོན་དཀའ་བའི་་་སྒྲུབ་།གནད་ཅིག་ཡིན༔",
            ""
        ],
        [
            "འདི་ནི་མན་ངག་གནད་བདུན་ཡིན༔",
            "ྀཨཚ༔ དོན་བདུན་པོ་འདི་ནི༔ ",
            "ཨོ་རྒྱན་རང་གི་ཞལ་ནས་གསུངས་པ་ཡིན་ནོ༔",
            "གཞུང་དང་མི་འགལ་ལོ༔ ",
            "སྒྲུབ་པའི་ཡིག་ཆུང་ནས་བཤད་པ༔ ",
            "འདུ་འཛི་ཆེ་དང་གྲོང་ཡུལ་ཆེ༔",
            "ལྷ་ཆོས་བསྒྲུབ་ན་ཞུད་པ་ཡིན༔",
            "ཕུང་ཤུལ་རེ་ཧྲུལ་རྙིང་པའི་ནང༔ ",
            "ནོར་སྒྲུབ་བྱས་ན་ཞུད་པ་ཡིན༔་་་",
            "དེ་ཀུན་ལ་འགྲེའོ། །",
            "གསུང་རབ་ཆོས་ཀྱི་ཀློག་ཁང་དང༔ ",
            "བྱིན་རླབས་་་རབ་།",
            "ཆགས་དང་སྟོང་ཉིད་བསྒོམས་མལ་དུ༔ ",
            "སྲོག་མཐུ་བསྒྲུབ་ན་ཞུད་པ་ཡིན༔",
            ""
        ],
        [
            "དབང་བསྐུར་གསུང་རབ་་་བྱིན་རླབས་།",
            "བཞུགས་ས་རུ༔ ",
            "ལྟས་ངན་བསྒྲུབ་ན་ཞུད་པ་ཡིན༔",
            "བཙོག་ནལ་དམེ་འཁྲུགས་རེ་ཧྲུལ་དུ༔ ",
            "རྣོ་མཐོང་བསྒྲུབ་ན་ཞུད་པ་ཡིན༔",
            "ཁང་སྟོང་རེ་ཧྲུལ་གྲིབ་ཡོད་པ༔ ",
            "དབང་སྡུད་བསྒྲུབ་ན་ཞུད་པ་ཡིན༔",
            "རི་མཐོ་ས་གཙང་གངས་ཁྲོད་དུ༔ ",
            "ལྷ་ཆོས་བསྒྲུབ་ན་ཤིས་པ་ཡིན༔",
            "གཡའ་སྤང་གངས་ཁྲོད་ལ་ཁ་རུ༔ ",
            "རྣོ་གསལ་བསྒྲུབ་ན་ཤིས་པ་ཡིན༔",
            "དཀོར་མཛོད་ནོར་གྱི་བང་ཁང་དང༔ ",
            "བཀྲ་ཤིས་དར་རྒྱས་གཡང་ཆགས་པར༔ ",
            "ནོར་སྒྲུབ་བསྒྲུབ་ན་ཤིས་པ་ཡིན༔",
            ""
        ],
        [
            "གཙང་འགྲམ་རྒྱུད་རིང་ནགས་ཁྲོད་དུ༔ ",
            "ཚེ་སྒྲུབ་བསྒྲུབ་ན་ཤིས ",
            "བཀྲ་ཤིས་རབ་གནས་བྱིན་ཆགས་པར༔ ",
            "ཚེ་ནོར་དབང་སྡུད་བསྒྲུབ་ན་ཤིས༔ ",
            "ཕུང་བཤུལ་གཡུལ་ངོ་བཀྲ་མི་ཤིས༔ ",
            "ཕུང་བཤིག་ལྟས་ངན་སྲོག་ལས་བསྒྲུབ༔",
            "བྱང་ཕྱོགས་ཉི་མ་མི་ཤར་དང༔ ",
            "ཆུ་སྲིན་འཁྲུགས་པ་ལྷམ་འབགས་ཅན༔ ",
            "གཏད་སྒྲུབ་བསྒྲུབ་ན་ཤིས ",
            "མཚོ་ཆེན་ནེ་འུ་སེང་དག་ཏུ༔ ",
            "ཀླུ་སྨན་བསྒྲུབ་ན་ཤིས ",
            "བྲག་ནག་སོག་པོ་ཁྲོས་འདྲ་རུ༔ ",
            "བདུད་ནག་བསྒྲུབ་ན་",
            ""
        ],
        [
            "ཤིས ",
            "བྲག་དམར་བསམ་ཡས་ཟུར་ཕུད་དུ༔ ",
            "བཙན་དམར་བསྒྲུབ་ན་ཤིས ",
            "ཕ་བོང་དམར་ནག་རྫ་ཁྲོམ་དུ༔ ",
            "གཟའ་བདུད་བསྒྲུབ་ན་ཤིས ",
            "གྲོག་ཕུག་ཁང་སྟོང་བྲག་ཕུག་ཏུ༔ ",
            "ཐེའུ་རང་བསྒྲུབ་ན་ཤིས ",
            "ལྷ་ཁང་རྙིང་དང་དཀོར་ཁང་དུ༔ ",
            "རྒྱལ་པོ་བསྒྲུབ་ན་ཤིས ",
            "ལུང་གསུམ་མདོ་དང་ཚོང་དུས་སུ༔ ",
            "མ་མོ་བསྒྲུབ་ན་ཤིས ",
            "བྲག་དང་ཆུ་འཐབ་གྲུ་གསུམ་དུ༔ ",
            "སྲོག་གི་ལས་ཀུན་ཤིས་པ་ཡིན༔",
            ""
        ],
        [
            "ཆུ་རླུང་འཐབ་དང་ཚལ་ཆེན་གནས༔ ",
            "ས་རྩུབ་ངོམ་ནག་རི་བྲག་རྩུབ༔",
            "མི་སྡུག་གཟུགས་དང་མི་མཛེས་པར༔ ",
            "མཐུ་གཏད་སེལ་གསུམ་ཤིས་པ་ཡིན༔",
            "ཤིན་ཏུ་དབེན་ཞིང་ཉམས་དགའ་བར༔ ",
            "རྟོགས་པ་བསྒྲུབ་ན་ཤིས་པ་ཡིན༔",
            "ས་འཇམ་དཀར་ལ་བདེ་བ་དང༔ ",
            "ཡིད་འོང་མཛེས་དང་སྤྲོ་བ་དག༔ ",
            "བྱང་ཆུབ་བསྒྲུབ་ན་ཤིས་པ་ཡིན༔",
            "དེ་རྣམས་སྒྲུབ་པ་གང་བྱེད་ཀྱང༔ ",
            "འདུ་འཛི་གཡེང་བ་ཀུན་ལ་སྤང༔",
            "ནགས་ཁྲོད་གངས་ཁྲོད་མཚོ་གླིང་དང༔ ",
            "བྲག་ཕུག་བཙན་ས་ཆུ་ཤིང་འཛོམ༔ ",
            "མི་རྒོད་དགྲ་སོགས་འཇིགས་པ་མེད༔",
            ""
        ],
        [
            "ཡོ་བྱད་ལ་སོགས་འདང་བར་བསགས༔",
            "ངང་རིང་རྒྱུད་བཟང་གྲོགས་པོ་བསྟེན༔",
            "འདི་ལྟར་གནས་རྟེན་གྲུབ་གྱུར་ནས༔",
            "ལས་རྣམས་གང་ཡིན་འགྲུབ་པར་འགྱུར༔",
            "ས་མ་ཡ༔ ",
            "རྒྱ་རྒྱ་རྒྱ༔ དྷ་ཐིམ༔ ",
            "ཁ་ཐམ༔ ",
            "བདག་འདྲ་པདྨ་འབྱུང་གནས་ཀྱིས༔ ",
            "འདུག་ཚུལ་སྤྱི་ཡི་ཆིངས་ཆུང་བསྟན༔",
            "སྒྲུབ་པ་ཕྱི་ནང་གང་བྱེད་ཀྱང༔ ",
            "ལུས་ཀྱི་བྱ་བ་ཀུན་སྤངས་ནས༔",
            ""
        ],
        [
            "མིག་གི་བལྟས་མོ་ལ་སོགས་སྤང༔",
            "ངག་གི་སྨྲ་བ་རྒྱུན་བཅད་ནས༔",
            "ཡིད་ཀྱིས་གང་སྒྲུབ་མ་གཏོགས་པ༔ ",
            "བསམ་མནོ་སྤྲ་སྤྲོ་འགུལ་འཕྲིག་སྤང༔",
            "དེ་ནས་བསྙེན་པ་གང་བྱེད་ལ༔",
            "དད་མོས་གུས་གསུམ་སྤྱི་བོར་ཁུར༔ ",
            "ཐེ་ཚོམ་ཡིད་གཉིས་སྤོང་བ་གཅེས༔",
            "ཡོད་མེད་གྲུབ་མཐའ་ཐག་ཆོད་པས༔ ",
            "རྩེ་གཅིག་ཡིད་ཀྱིས་དེ་བསྒྲུབ་བོ༔ ",
            "མ་འགྲུབ་བར་དུ་མི་གཏང་འཚལ༔",
            ""
        ],
        [
            "དེ་ལྟར་སྒྲུབ་པ་གང་བྱེད་ཀྱང༔ ",
            "ཕྱེད་ཙམ་དད་པས་འགྲུབ་པ་ཡིན༔",
            "ཅེས་གསུངས་སོ༔",
            "དེ་ནས་རང་ལུས་ལྷར་གསལ་བ༔ ",
            "གཟུགས་སུ་གྲུབ་པ་ཐམས་ཅད་ཀྱང༔ ",
            "ལྷ་སྔགས་གང་བྱས་ཡིན་པར་བསམ༔ ",
            "འབྱུང་བཞི་སྒྲ་སྐད་རིགས་དྲུག་སྐད༔ ",
            "གང་བཟླས་དེ་ཡི་སྒྲ་རུ་བསམ༔ ",
            "དྲན་རྟོག་སྤྲ་སྤྲོ་ཅི་བྱུང་ཡང༔ ",
            "རྩེ་གཅིག་གང་བྱེད་དེར་གཏད་དོ༔",
            "བྱ་བ་གཞན་ལ་སེམས་མ་ཡེངས༔ ",
            "རིག་པ་ལུ་གུ་རྒྱུད་དུ་མ་འཕྲོས་བར༔ ",
            "ཁམས་འདུས་ན་གཏོར་ལ༔",
            "བྱིང་ན་གསེང༔",
            ""
        ],
        [
            "འཐོར་ན་བསྡུས་ལ་རང་སར་ཞོག༔",
            "དེ་ནས་ཕྱི་རྫས་ཡོ་བྱད་ལྡན་པར་བསགས༔",
            "ནང་རྫས་དཔེ་རྟེན་འཚོགས་པར་བསགས༔",
            "གསང་རྫས་གཞུང་དང་མ་འགལ་མ་ནོར་བར་བསགས༔",
            "ཕྱིའི་དམ་ཚིག་སྒྲུབ་པ་གང་བྱེད་པ༔ ",
            "མི་ལ་མི་བཤད་དམ་པར་བསྲུང༔ ",
            "ནང་གི་དམ་ཚིག་དད་མོས་གུས་གསུམ་རྒྱུན་ཆད་མེད་པར་བྱ༔",
            "གསང་བའི་དམ་ཚིག་གང་སྒྲུབ་མ་གཏོགས་པ༔ ",
            "གཞན་གྱི་བློ་འཁྲུལ་པའི་བག་ཆགས་ཐམས་ཅད་བསྲུང༔ ",
            "ཕྱི་སྲོག་དཔེ་རྫས་སྔགས་དང་ལག་ལེན་ཞལ་གདམས་ཕུ་ཐག་གཅོད༔ ",
            "ནང་སྲོག་འཇིག་རྟེན་འདི་ཡི་སྤྲོས་པ་ཆོད༔",
            ""
        ],
        [
            "གསང་སྲོག་འགྲུབ་རྟགས་ཚད་དུ་མ་སྐྱོལ་བར་དུ་",
            "གཞན་གྱི་སྤྲོས་པ་ཆོད༔",
            "ཕྱི་རྟགས་རྒྱལ་ཁམས་མི་ཁ་མེད་ན་",
            "ཤེས་པ་ཕུལ་དུ་ཕྱིན་པའི་རྟགས༔ ",
            "ནང་རྟགས་རང་ལ་ཁྲེལ་སེམས་མེད་ན་",
            "ཟོལ་ཟོག་མེད་པའི་རྟགས༔ ",
            "གསང་རྟགས་འཁོར་བའི་ཆོས་ལ་དད་པ་ལོག་ན",
            "མ་དང་མཁའ་འགྲོ་འདུས་ནས་",
            "ལམ་སྣ་ཟིན་པའི་རྟགས༔ ",
            "ཕྱི་ཡི་ཚད་ནི་དགྲ་བགེགས་རྡུལ་དུ་རློག་ན་",
            ""
        ],
        [
            "ཕེབས༔ ",
            "ནང་གི་ཚད་ནི་འཇིག་རྟེན་བྱ་བ་སྤང་ན་",
            "ཕེབས༔ སྤྱིར་གང་རུང་གཅིག་ལ་བློ་ཐག་ཆོད་ལ",
            "ལུས་ངག་ཡིད་གསུམ་སྒྲུབ་པ་གྱིས༔ ",
            "ས་མ་ཡ༔ རྒྱ་རྒྱ་རྒྱ༔ དྷ་ཐིམ༔ ",
            "བདག་འདྲ་པདྨ་འབྱུང་གནས་ཀྱིས༔ ",
            "སྔགས་ཀྱི་བཟླས་ཐབས་ཆིངས་ཆུང་བསྟན༔",
            "བྱང་ཆུབ་སྔགས་ནི་འཇམ་ལ་རྒྱུན་རིང་ཤུར་བུར་བགྲང༔",
            "ནོར་སྒྲུབ་སྔགས་ནི་གོས་གོང་ཐོས་ཙམ་བགྲང༔",
            "ཟློག་པའི་སྔགས་རྣམས་གཡུ་འབྲུག་སྐད་ལྟར་བགྲང༔",
            ""
        ],
        [
            "སྲོག་ལས་སྔགས་རྣམས་དྲག་ཆར་ཚུལ་དུ་",
            "ཁྲུ་གང་ས་རུ་ཐོས་ཙམ་དུ་བགྲང༔",
            "དཔེར་ན་ཕན་བྱའི་སྔགས་དང་ཟློག་པའི་སྔགས་ལ་སོགས༔ ",
            "ཕུ་དང་མཆིལ་མ་ང་རྒྱལ་བསྐྱེད་ལ་གདབ༔ ",
            "གནན་སྲེག་དབབ་དང་སེར་བ་དབབ༔ ",
            "དེ་ལ་ཕུ་དང་མཆིལ་མ་མི་གདབ་ཅིང༔ ",
            "ཧཱུྃ་ཧཱུྃ་བྱས་ལ་",
            "དམིགས་པ་ཡིས་གཟིར༔ ",
            "དེ་ནས་སྔགས་ཀྱི་དམ་ཚིག་ལ༔",
            "ཐུན་མཚམས་གྲངས་ལ་མ་སླེབ་བར༔ ",
            "ངག་གི་སྨྲ་བ་བཅད་ནས་སུ༔ ",
            "ཕ་རོལ་ཚིག་གིས་བར་མ་ཆོད༔",
            "ཟ་འཐུང་གཉིད་ལོག་མེར་ཕུ་སྣབས་ཕྱི་དང༔ ",
            "རླུང་འབུད་མཆིལ་མ་ཕོ་དང་གཅིག་གཏམ་ལབ༔",
            ""
        ],
        [
            "འདི་རྣམས་མ་ཤོར་དམ་ཚིག་དམ་པ་ཡིན༔",
            "྿ རླུང་འཁོར་བྱས་ལ་ཡི་གེ་ཐམས་ཅད་བཀླག་ཐབས་འཁོར་བར་བྱ༔",
            "ཞི་བ་ཆོས་འཁོར་དྲག་པོ་བོན་སྐོར་རོ༔ ",
            "འདི་ནི་བསྙེན་པའི་རིག་ཡིན་ནོ༔",
            "ས་མ་ཡ༔ ",
            "རྒྱ་རྒྱ་རྒྱ༔ ",
            "དྷ་ཐིམ༔ ",
            "ཁ་ཐམ༔ ",
            "ྀཨཚ༔ ",
            "གྷུ་ཧྱ༔ ",
            "ཤིན་ཏུ་ཟབ་པའི་མན་ངག་དམ་པ་གསེར་སྲང་བརྒྱའོ༔",
            "༈ མཆིམས་ཀྱི་བནྡྷེ་རྡོ་རྗེ་སྤྲེ་ཆུང་གིས་ཞུས་པ༔ ",
            "ཨོ་རྒྱན་ཐུགས་རྗེ་སྤྲུལ་པའི་སྐུ༔ ",
            "བོད་ཁམས་འདི་རུ་མཐུ་ཆེ་ལ་",
            "རྩལ་དྲག་པ་གཅིག་ཞུ་འཚལ་ཞུས་པས༔ ",
            "གསུངས་པ༔ ",
            "བོད་དམ་ཚིག་དང་མི་ལྡན་པས་",
            "མཐུ་ངན་སྔགས་ཅི་སྒྲུབ་ཀྱང་མི་འགྲུབ་གསུངས༔",
            ""
        ],
        [
            "དེ་ཅི་ལགས་ཞུས་པས༔ ",
            "སློབ་དཔོན་གྱི་ཞལ་ནས༔",
            "ལྔ་བརྒྱ་དུས་ཀྱི་སྙིགས་མ་ལ༔",
            "བོད་ཀྱི་མི་རྣམས་སྙིང་རུས་ཆུང༔",
            "ལྟ་བ་ཕྱིན་ལོག་མཁན་ལ༔",
            "ཆོས་སྐྱོང་སྲུང་མ་ཡི་དམ་ལྷ་མི་འགོ༔ ",
            "དད་མེད་ལེ་ལོ་ཅན་ལ༔",
            "ཆོས་སྐྱོང་སྲུང་མ་ཡི་དམ་ལྷ་མི་འགོ༔ ",
            "བསྟན་བཤིགས་ཕྱིར་ལྡོག་མཁན་ལ༔",
            ""
        ],
        [
            "ཆོས་སྐྱོང་སྲུང་མ ལྟོ་ཉོ་སྲོག་བཙོང་མཁན་ལ༔",
            "ཆོས་སྐྱོང་སྲུང་མ ལུས་སྒྱུར་ཚུར་འཆོས་མཁན་ལ༔",
            "ཆོས་སྐྱོང་སྲུང་མ ཐེ་ཚོམ་བསླུ་བྲིད་མཁན་ལ༔",
            "ཆོས་སྐྱོང་སྲུང་མ ཟས་ཚོལ་གྲོང་རྒྱུག་མཁན་ལ༔",
            "ཆོས་སྐྱོང་སྲུང་མ མུ་སྟེགས་ཆད་ལྟ་མཁན་ལ༔",
            "ཆོས་སྐྱོང་སྲུང་མ ཆས་ཟབ་ནོར་གནག་ཅན་ལ༔",
            ""
        ],
        [
            "ཆོས་སྐྱོང་སྲུང་མ དབང་མེད་དམ་ལོག་ཅན་ལ༔",
            "ཆོས་སྐྱོང་སྲུང་མ འདུ་འཛི་བྲེལ་ཟིང་ཅན་ལ༔",
            "ཆོས་སྐྱོང་སྲུང་མ གཏི་མུག་འདོད་སྲེད་ཅན་ལ༔",
            "ཆོས་སྐྱོང་སྲུང་མ སྐྱུར་འབྱམས་གྲོང་ཆོག་མཁན་ལ༔",
            "ཆོས་སྐྱོང་སྲུང་མ མ་བསླབ་མཁས་ཆད་ཅན་ལ༔",
            "ཆོས་སྐྱོང་སྲུང་མ གཡོ་སྒྱུ་ཟོལ་ཟོག་ཅན་ལ༔",
            ""
        ],
        [
            "ཆོས་སྐྱོང་སྲུང་མ འཁོར་བའི་ཉེས་དམིགས་མི་འཛེམ་ལ༔",
            "ཆོས་སྐྱོང་སྲུང་མ བདག་བསྟོད་གཞན་སྨོད་ཅན་ལ༔",
            "ཆོས་སྐྱོང་སྲུང་མ བཀའ་བཅོས་རྒྱུད་དཀྲུག་མཁན་ལ༔",
            "ཆོས་སྐྱོང་སྲུང་མ ཡིད་སྤྱོད་དྲན་བཟོ་མཁན་ལ༔",
            "ཆོས་སྐྱོང་སྲུང་མ དཔེ་སྲེད་གསར་འགྲོགས་ཅན་ལ༔",
            "ཆོས་སྐྱོང་སྲུང་མ སྤྱིར་རྣམ་རྟོག་མ་ཟད་བར་དུ་ནི༔ ",
            "འཇིག་རྟེན་བྱ་བ་མི་ཟད་པས༔ ",
            "དེས་ན་ཆོས་སྐྱོང་སྲུང་མ་ཡི་དམ་ལྷ་མི་འགོ༔ ",
            "རང་ལ་མ་བྱུང་ཡི་དམ་ལྷ་ལ་འཁང༔ ",
            "སྙིང་རུས་སྡུག་སྲན་ཆུང་བས་ཡི་དམ་ལྷ་ལ་འཁང༔ ",
            "གསུངས་སོ༔",
            ""
        ],
        [
            "དེ་ནས་མཆིམས་ཀྱིས་ཞུས་པ༔ ",
            "འོ་ན་ཅི་འདྲ་གཅིག་ལ་མཐུ་ཡོད་ལྷ་འགོ་ཞུས་པས༔ ",
            "ཨོ་རྒྱན་པདྨའི་ཞལ་ནས༔",
            "མི་ཆོས་རྒྱབ་ཏུ་སྐྱུར་ནས་ལྷ་ཆོས་དང་དུ་བླངས༔",
            "བསོད་ནམས་དགེ་བཅུ་བསྒྲུབས་ནས་",
            "འཁོར་བའི་བཤལ་ཐག་ཆོད༔",
            "དེ་ལྟ་བུ་ལ་ཆོས་སྐྱོང་བསྒྲུབ་མི་དགོས་པར་འགོ༔ ",
            "དད་མོས་གུས་གསུམ་ཚུལ་ལམ་གཞུང་བཞིན་བྱེད༔",
            "རྩེ་གཅིག་འདུན་པ་དཀོན་མཆོག་གསུམ་ལ་གཏོད༔",
            "དེ་ལྟ་བུ་ལ་",
            "ཆོས་སྐྱོང་རང་བཞིན་གྱིས་འགོ་ཞིང་མཐུ་འབྱུང་ངོ༔",
            ""
        ],
        [
            "སྙིང་རྗེ་ཉི་འོད་ལྟ་བུ་ཕྱོགས་རིས་མེད༔",
            "དམ་ཚིག་སྡོམ་པ་ས་མཁར་ལྟ་བུ་བསྲུང༔ ",
            "དེ་ལྟ་བུ་ལ་ཡི་དམ་ཆོས་སྐྱོང་འགོ་ལ་མཐུ་འབྱུང་ངོ༔",
            "རྒྱལ་ཁམས་ཆུ་ལྟར་ཉུལ་ནས་ཐོས་བསམ་ཕྱོགས་མེད་བྱེད༔",
            "བླ་མ་གཙུག་ཏུ་བསྟེན་ནས་གདམས་པའི་ཕུ་ཐག་བཅད༔",
            "དེ་ལྟ་བུ་ལ་ཆོས་སྐྱོང་འགོ་ལ་མཐུ་འབྱུང་ངོ༔",
            "གསང་སྔགས་ཟབ་མོ་བསྐྱེད་རྫོགས་ལམ་དུ་ཞུགས༔",
            ""
        ],
        [
            "ལྷ་དང་ཕྱག་རྒྱ་འཇིག་རྟེན་བཞིན་དུ་གསལ༔",
            "དེ་ལྟ་བུ་ལ་ཆོས་སྐྱོང་འགོ་ལ་མཐུ་འབྱུང་ངོ༔",
            "ལྷ་དང་སྔགས་བསྙེན་གཡུ་འབྲུག་སྐད་ལྟར་བསྒྲག༔",
            "ནུས་པའི་འཕྲོ་འདུ་ཐོག་ཆར་ལྟར་དུ་འབེབས༔",
            "དེ་ལྟ་བུ་ལ་ཆོས་སྐྱོང་འགོ་ལ་མཐུ་འབྱུང་ངོ༔",
            "ལུས་ཀྱི་བྱ་བྱེད་ཕྱག་དང་བསྐོར་བ་བརྩོན༔",
            ""
        ],
        [
            "ངག་གིས་བཟླས་བརྗོད་རེམ་ཞིང་མི་ཚིག་སྤངས༔",
            "ཡིད་ལ་མ་ཡེངས་ཏིང་འཛིན་རྩེ་གཅིག་འཇོག༔",
            "དེ་ལྟ་བུ་ལ་ཆོས་སྐྱོང་འགོ་ལ་མཐུ་འབྱུང་ངོ༔",
            "བློ་ཡངས་སེམས་གསལ་དད་པ་ཆེ༔",
            "ཁེ་གྲགས་རང་ཆེ་འདོད་སྲེད་མེད༔",
            "དངོས་ངན་ཉམ་ཆུང་དམན་ས་གཟུང༔",
            ""
        ],
        [
            "བདག་སྨད་གཞན་བསྟོད་སྙིང་རུས་ཆེ༔",
            "དེ་ལྟ་བུ་ལ་ཡི་དམ་གྱི་ལྷ་ཡིས་འགོ༔ ",
            "ཅེས་གསུངས་སོ༔",
            "ལས་ཚོགས་སྤྱི་ཆིངས་ནོར་བུའི་ཕྲེང་བ་ཞེས་བྱ་བ༔ ",
            "ཕྱི་རབས་ཀྱི་བསྟན་སྲུང་རྣམས་ཀྱི་དོན་དུ༔ ",
            "སློབ་དཔོན་ཆེན་པོ་པདྨ་འབྱུང་གནས་ཀྱིས༔ ",
            "མངའ་བདག་ལ་གདམས་པ༔ ",
            "ྀཨཚ༔ ",
            "གཏེར་རྒྱ༔ ",
            "སྦས་རྒྱ༔ ",
            "ཟབ་རྒྱ༔ ",
            "བཀའ་རྒྱ༔ ",
            "དམ་རྒྱ༔ ",
            "ས་མ་ཡ༔ ",
            "རྒྱ་རྒྱ་རྒྱ༔ ",
            "མངའ་བདག་མྱང་རལ་པ་ཉི་མའི་འོད་ཟེར་གྱིས་",
            "གདན་དྲངས་པའི་གཏེར་མའོ།།།།",
            ""
        ]
    ]
}