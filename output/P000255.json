{
    "version": "P000255",
    "reviewed_text": [
        [
            "༄༅། །སྤྲུལ་པའི་སྐྱེས་མཆོག་མི་ཕམ་མགོན་པོས་",
            "དྲི་བ་སྔ་ཕྱིར་མཛད་པ་རྣམས་",
            "ཕྱོགས་གཅིག་ཏུ་བཀོད་པ་བཞུགས་སོ།། ",
            "མཛད་པ་པོ། ",
            "མཁས་གྲུབ་ཆེན་པོ་རྩེ་ལེ་སྣ་ཚོགས་རང་གྲོལ། ༄༅། །",
            "སྤྲུལ་པའི་སྐྱེས་མཆོག་མི་ཕམ་མགོན་པོས་",
            "དྲི་བ་སྔ་ཕྱིར་མཛད་པ་རྣམས་",
            "ཕྱོགས་གཅིག་ཏུ་བཀོད་པ་བཞུགས་སོ།།",
            "བསྟན་པའི་བསྟན་འཛིན་པདྨའི་སྙིང་པོ་ལས། །",
            "སྤྲུལ་མཛད་སྤྲུལ་པའི་བརྒྱུད་འཛིན་གངས་རིའི་ཁྲོད། །",
            "གྲངས་མང་གྲངས་ཀྱི་ནང་ནས་མཆོག་གྱུར་རྗེ། །",
            "བདག་དང་བདག་འདྲའི་སྐྱབས་མགོན་གང་དེའི་དྲུང་། །",
            "ཞུ་མཆིད་སྙན་ངག་ཉམས་འགྱུར་གྱིས་དབེན་ཀྱང་། །",
            "གྲངས་མེད་བསྐལ་པའི་གོང་ནས་བཟོད་པའི་རྒྱུད། །",
            "རབ་གོམས་བྱམས་ཐུགས་ཁྲེལ་བ་མི་མངའ་ཕྱིར། །",
            "འདོད་དོན་ཚིག་འགའ་སྙན་དུ་གསོལ་བར་བགྱི།།",
            "ཆོས་རྣམས་ཀུན་གྱི་རང་བཞིན་རང་སེམས་དང་། །",
            "གཉིས་སུ་མེད་པར་གསུངས་ཀྱང་མ་རིག་པས། །",
            "བསྒྲིབས་ཏེ་ཐེ་ཚོམ་གྱུར་རྣམས་དྲི་ཚིག་ཏུ། །",
            "ཡི་གེར་ཕུལ་ལ་བརྩེ་བས་གཟིགས་པར་གསོལ།།",
            "༈ དེ་ལ་ཐོག་མར། ",
            "གསང་སྔགས་རྡོ་རྗེ་ཐེག་པའི་",
            "སྨིན་བྱེད་དབང་གི་སྐབས་སུ། ",
            "གང་ཟག་གི་སྣོད་དང་སྐལ་བའི་ཁྱད་ཀྱིས། ",
            "དབང་པོ་རབ་ཏུ་གྱུར་པའི་རིགས་ལ་",
            "ཡེ་ཤེས་དབབ་པ་ཙམ་གྱིས་དབང་བཞི་",
            "སྟན་ཐོག་གཅིག་ལ་ཐོབ་པར་འགྱུར་བ་དང་། ",
            "འབྲིང་ལ་བུམ་དབང་ཙམ་བསྐུར་བས་སྨིན་པ་དང་། ",
            "ཐ་མ་ཙམ་ལ་དབང་བཞི་ཡོངས་སུ་",
            "རྫོགས་པ་ཐོབ་པས་རྒྱུད་སྨིན་པར་",
            "གསུངས་པ་དེའི་དོན་ཧྲིལ་གྱི་དྲིལ་ན",
            ""
        ],
        [
            "རྒྱུད་སྡེ་རྣམས་དགོངས་པ་མཐུན་ཕྱིར་",
            "བདེ་མཆོག་ལྟ་བུ་ལ་མཚོན་།",
            "མཐར་ཐུག་གི་རྡོ་རྗེ་ཕག་མོ་ནི་རང་གི་",
            "སེམས་ཉིད་སྤྲོས་པ་དང་བྲལ་བ་འདི་ཡིན་།",
            "འདི་ཉིད་ཤེས་རབ་ཀྱི་ཕ་རོལ་ཏུ་ཕྱིན་མའང་ཡིན་ནོ།།",
            "ཞེས་དང་། ",
            "གཞན་ཡང་སྐྱེས་བུ་ཐབས་ཏེ་སེམས་ཤེས་རབ། །",
            "ཅེས་དང་། ",
            "མིག་ནི་ཐབས་ཏེ་གཟུགས་ཤེས་རབ། །",
            "སོགས་དང་། ",
            "སྣང་བ་ཡབ་ལ་སྟོང་པ་ཡུམ། །",
            "ཞེས་སོགས་རྒྱ་ཆེར་གསུངས་ཏེ",
            "དབང་བཞིའི་དོན་ནི་ཟུང་འཇུག་གི་",
            "ཡེ་ཤེས་ཉིད་ཁོ་ནར་བཤད་།",
            "དིང་སང་ནི་དབང་གསུམ་པའི་",
            "ཉམས་ལེན་འམ་ཞིག་ཡིན་ཟེར་།",
            ""
        ],
        [
            "ཕྱག་རྒྱ་བརྟག་པ། ",
            "དགུག་པ། ",
            "སྒྲིབ་པ། ",
            "སྨིན་པར་བྱ་བ་སོགས་ཀྱི་",
            "རིམ་པ་ཇི་བཞིན་ནི་ལྟ་ཞོག །",
            "དབབ་བསྐྱིལ་ཟློག་དགྲམ་སོགས་",
            "གང་ལ་ཡང་རང་དབང་སྤུ་རྩེ་ཙམ་མ་ཐོབ་པའི། ",
            "མགོ་སོག་སྒབ་རྡུམ་ཕོ་མོ་ཟུང་དུ་བསྡེབས་ནས་",
            "འཇིག་རྟེན་གྱི་ཁམས་ཀུན་མྱུལ་ཞིང་།",
            "ཆོས་མིན་མི་བྱེད་པའི་བྱ་བ་",
            "སྣ་གཅིག་ཀྱང་མེད་ཅིང་། ",
            "ཞེ་སྡང་གི་སྤྲིན་ནག་ལས་",
            "རྡོ་དབྱུག་གི་ཐོག་སེར་ཕབས་།",
            "ཁྱིམ་སྒོ་དང་སྲང་ཁྱམས་ཀུན་ཐལ་བར་",
            "རློག་པ་འདི་འདྲ་བ་མང་པོ་མཐོང་བའི་རྒྱུས། ",
            "རྒྱལ་བསྟན་གྱི་ཉི་མ་ཆུ་ལྷའི་",
            "རི་ཕག་ཏུ་གཤེགས་པར་གོ་།",
            "ཡི་མུག་གི་མུན་པ་སངས་དུས་ཀྱི་སྐལ་བ་མ་མཆིས་པ་དང་། ",
            "སྐབས་འགར་ནི་རང་སེམས་རང་འཚོ་",
            "མ་ཐུབ་པའི་ཆོ་འཕྲུལ་དུ་གོ་བ་ཞིག་ཀྱང་ཤར་བས། ",
            "དེས་ན་དབང་བཞིའི་དོན་གྱི་ངོ་བོ་དང་དབྱེ་བ། ",
            "ཐོབ་མཚམས་སོགས་ཀྱི་སྙིང་པོའི་འགག་དོན་ལྟར་ལགས། ༈ ",
            "གྲོལ་བྱེད་ཁྲིད་ཀྱི་སྐབས་སུ་ཕྱི་རོལ་དུ་",
            "ཤ་ཁྲག་གདོས་བཅས་ཀྱི་ཕུང་པོ་འདི་ཉིད་",
            "གཙོ་བོར་གྱུར་པའི་དངོས་པོ་རི་རབ་",
            "ཁང་ཁྱིམ་རྩི་ཤིང་ནགས་ཚལ་འབྱུང་ལྔ་",
            "སྐྱེ་འགྲོ་བདེ་སྡུག་གི་ཡོ་ལང་ཐམས་ཅད་དང་། ",
            "ནང་དུ་དུག་ལྔའམ་གསུམ་ལས་སྐྱེས་པའི་",
            "རྣམ་པར་རྟོག་པ་ཕྲ་རགས་མཐའ་དག་",
            "རང་སེམས་ཀྱི་ཆོ་འཕྲུལ་ཉིད་ལས་",
            "གཞན་མ་ཡིན་པར་ཐག་ཆོད་ལ་རང་སེམས་",
            "དེ་ཉིད་ཀྱི་འགྱུ་བའམ་རྟོག་པ་ལ་འཁོར་བ་དང་། ",
            "གནས་པའི་མི་རྟོག་པ་ལ་མྱང་འདས་སུ་བཞེད་པ་དང་། ",
            "འགྱུ་བ་ཉིད་ལའང་དཀར་ནག་གཉིས་སུ་སྣང་བས། ",
            "གཉིས་ཀ་འཁོར་བའི་རྒྱུ་",
            "ཡིན་མིན་ཐེ་ཚོམ་དུ་གྱུར་པ་དང་། ",
            "མི་རྟོག་པའམ་གནས་པ་ལ་ཡང་",
            "ཞི་ལྷག་གཉིས་སུ་གསུངས་ཕྱིར། ",
            "གཉིས་ཀ་མྱང་འདས་ཀྱི་རྒྱུ་དངོས་གཞིར་",
            "འགྱུར་རམ་མི་འགྱུར་ཇི་ལྟར་ལགས། ",
            "ཡང་སེམས་ཀྱི་ངོ་བོ་ཉིད་ཀྱང་",
            "སྐབས་འགའ་ཞིག་ལས་ནི། ",
            "སྨྲ་བསམ་བརྗོད་མེད་ཤེས་རབ་ཕར་ཕྱིན་",
            "དུ་གསུངས་ལསྐབས་འགར་ནི་བརྗོད་པ་",
            "ཀུན་གྱི་རྒྱུའི་མཆོག་ཏུ་གསུངས་པས་",
            "འགལ་འདུ་ཇི་ལྟར་ལགས་དང་། ",
            "༈ ཡང་གནས་སྐབས་ཀྱི་འཆར་ཚུལ་དུ། ",
            "མིག་གི་ལྟ་སྟངས་ནམ་མཁར་གཏད་ན་",
            ""
        ],
        [
            "སེམས་ཡང་ནམ་མཁར་གནས་ལ༑",
            "ས་གཞིར་གཏད་ན་ས་གཞིར་གནས་པ། ",
            "གང་དུ་གནས་པའི་ཡུལ་དེ་ཉིད་དབྱིབས་དང་",
            "ཁ་དོག་གི་རྣམ་པར་གསལ་ཡང་དེར་འཛིན་དང་བྲལ་བ། ",
            "གནས་མལ་ཡང་ཆེ་ན་ཆེ་གང་ཞིང་ཆུང་ན་",
            "ཆུང་གང་བ་ལྟ་བུ་ལ་གནས་མཁན་ཁོ་རང་གི་",
            "ངོ་བོ་ནི་ཡོད་པར་ཡང་བརྗོད་མི་བདེ་ལ་",
            "མེད་པར་ཡང་བརྗོད་དུ་མི་བདེ་བ་ཞིག་འདུག་པ་",
            "འདི་ཉིད་གནས་པའི་མཚན་ཉིད་དུ་",
            "འགྱུར་རམ་མི་འགྱུར་ཇི་ལྟར་ལགས་པ་དང་། ",
            "༈ གཞན་ཡང་། ",
            "སྐད་ཅིག་སྐད་ཅིག་ལ་གནས་ཤིང་། ",
            "སྐད་ཅིག་སྐད་ཅིག་ལ་འགྱུ་བ་",
            "འགྱུ་རྗེས་སུ་གནས་པ་དེ་ན་བུན་ཡལ་བ་འདྲ་བ། ",
            "གནས་རྗེས་སུ་འགྱུ་བ་དེ་",
            "སྤྲིན་གསར་སྐྱེས་པ་འདྲ་བ། ",
            "དེ་ཡང་རྐྱེན་བཟང་ངན་གང་ཡང་",
            "ཐུག་ཕྲད་ཀྱི་དུས་སུ་གློག་འཁྱུག་པ་",
            "འདྲ་བ་འདི་ཉིད་སྒོམ་གྱི་ངོ་བོར་",
            "རུང་ངམ་མི་རུང་ཇི་ལྟར་དང་། ",
            "གལ་ཏེ་དེ་ཉིད་རུང་ནའང་གནས་དུས་ལ་བལྟས་ན་",
            ""
        ],
        [
            "རྐྱེན་གང་བྱུང་ཐེགས་པ་འདྲ་ཡང་། ",
            "རྐྱེན་དང་ཕྲད་མ་ཐག་གནས་པས་",
            "མི་སླེབ་པ་ཤས་ཆེ་བས་ན་",
            "ཐེ་ཚོམ་གྱི་གནས་སུ་གྱུར་ལགས་པ་དང་། ",
            "ལར་ཡང་། ",
            "སྒོམ་གྱི་སྐབས་འདི་དག་ཏུ་གང་ཞིག་",
            "སྒོམ་བློ་མ་སྐྱེས་པར་སྒོམ་འབྱུང་བ་ནི་",
            "དཀའ་ལསྐྱེས་ནས་བསྒོམ་པ་ཡང་ཤིན་ཏུ་ཐེ་ཚོ་།",
            "མགོན་པོ་ཀླུ་སྒྲུབ་ཀྱིས་མཛད་པའི་དབུ་མ་རྩ་བ་ཤེས་རབ་ལས། ",
            "གང་དག་སྟོང་པ་ཉིད་བལྟ་བ། །",
            "དེ་དག་གསོར་མི་རུང་བར་བཤད།།",
            "ཅེས་པའི་དོན། ",
            "རྗེ་ཟླ་འོད་གཞོན་ནུས་དཔེ་རིགས་ལུང་གསུམ་གྱིས་བསྟན་།",
            "དཔེ་ནི། ",
            "ཇི་ལྟར་ནད་པ་ལ་འཁྲུ་སྨན་བཏང་བས། ",
            "ནད་དང་འཁྲུ་སྨན་གཉིས་གང་འཁྲུས་པས་",
            "ནི་ནད་པ་གསོར་རུང་བ་ཡིན་མོད་ཀྱི། ",
            "ནད་འཁྲུས་ཀྱང་བཀྲུ་སྨན་མ་ཞུ་ན་",
            "དུག་ཏུ་འགྱུར་བས་ནད་པ་གསོར་",
            "མི་རུང་བས་འཆི་བར་འགྱུར་བའི་དཔེ་དེ་བཞིན་དུ། ",
            "རིག་པའི་གཏན་ཚིགས་ཀྱང་། ",
            "དངོས་པོར་ལྟ་བ་ཐམས་ཅད་ནི་",
            "སྟོང་ཉིད་བསྒོམས་པས་ཞིག་ཀྱང་། ",
            "སྟོང་པ་ཉིད་ལ་ཞེན་ཅིང་འཐས་པ་ལ་ནི་",
            "གང་གིས་ཀྱང་འཇིག་པར་མི་ནུས་ཏེ",
            ""
        ],
        [
            "ངན་འགྲོ་ལོག་པར་ལྟུང་བར་འགྱུར་རོ། །",
            "དེའི་ལུང་ནི། ",
            "ཀླུ་སྒྲུབ་ཀྱི་རིན་ཆེན་འཕྲེང་བར། ",
            "སྟོང་པ་ཉིད་ལ་ལྟ་ཉེས་ན།།",
            "ཤེས་རབ་ཆུང་རྣམས་འཕུང་བར་འགྱུར།།",
            "ཞེས་སོགས་གསུངས་པ་དང་། ",
            "སྒོམ་བློ་སྐྱེར་མི་རུང་བའི་ཚུལ་ཡང་། ",
            "རྒྱལ་བའི་ཡུམ་ལས། ",
            "རིགས་ཀྱི་བུ། ",
            "གང་ཡིད་ལ་བྱ་རྒྱུའི་ཆོས་ཤིག་བྱུང་ན་",
            "དེ་ནི་ཡང་དག་པའི་ལྟ་བ་མ་ཡིན་ནོ།།",
            "ཞེས་གསུངས་པའི་ཕྱིར་དང་། ",
            "གཞན་ཡང་། ",
            "སྟོང་ཉིད་མཚན་མེད་བསྒོམས་པས་ཀྱང་",
            "ངན་འགྲོར་ལྟུང་བ་དེ་ལྟ་།",
            "མཚན་བཅས་དམིགས་པའི་སྒོམ་ཀུན་གྱིས་",
            "ཅི་ཞིག་འགྱུར་བར་ཐེ་ཚོམ་རབ་ཏུ་",
            "ཆེ་བར་མཆིས་ལགས་པ་དང་། ",
            "༈ ཡང་། ",
            "དང་པོ་གང་དུའང་མ་གྲུབ་པའི་སེམས་ཉིད་འདི་།",
            ""
        ],
        [
            "དང་པོ་འབྱུང་ས་།",
            "བར་དུ་གནས་ས་།",
            "མཐའ་མར་འགྲོ་ས་མེད་པས་སྐྱེ་འགག་གནས་གསུམ་དང་",
            "བྲལ་ཚུལ་བཤད་པ་འབའ་ཞིག་གསུང་རབ་སྤྱི་དང་",
            "བཀའ་བརྒྱུད་རིན་པོ་ཆེའི་ཁྲིད་དཔེའི་",
            "རིགས་ཐམས་ཅད་མཐུན་པར་བྱུང་རུང་། ",
            "ཀུན་མཁྱེན་རང་བྱུང་ཞབས་ཀྱི་",
            "བསྟན་བཅོས་ཟབ་མོ་ནང་དོན་གཞུང་འགྲེལ་གྱི་",
            "ལེའུ་གཉིས་པ་ལུས་སེམས་གྲུབ་ཚུལ་འཆད་པའི་",
            "སྐབས་སུ་གསང་སྔགས་རྙིང་མའི་ལུང་འདྲེན་མཛད་པར། ",
            "དྭངས་མ་ལྔ་འདུས་ཀྱི་ཡེ་ཤེས་ནི་སྙིང་ག་",
            "ཁོ་ནར་གནས་ཚུལ་གསུངས་པ་དང་། ",
            "ད་ལྟ་ཕལ་པ་རྣམས་ཀྱི་དྲན་བསམ་ཕལ་ཆེར་",
            "ཡང་སྙིང་ནས་འཕྲོ་འདུ་བྱེད་པ་ཤས་ཆེ་བ་",
            "འདྲ་ཞིག་སྣང་བ་སོགས་ལ་ཐེ་ཚོམ་གྱི་",
            "གནས་ཁོ་ནར་གྱུར་པ་ཞིག་བྱུང་བ་།",
            "དོགས་གཅོད་ཞུ་བའི་ཡུལ་དུ་གྱུར་པ་",
            "ཡིད་བརྟན་ཐུབ་པའི་གནས་ནི་དུས་",
            "དབང་གར་ཡང་དཀོན་པ་དང་། ",
            "རྗེ་ཉིད་འགྲོ་ཀུན་ཡོངས་ཀྱི་ཆེད་དུ་",
            "མཛད་པའི་སྒྲུབ་པའི་མེ་ཏོག་ལ་",
            "བར་ཆད་ཀྱི་བྱང་ལྗིར་འགྱུར་དོགས་ནའང་། ",
            "གསེར་གླིང་ནས་སྟོང་ལོག་གི་འཇིགས་པས་",
            "ཀུན་ནས་བླངས་ཏེ་དྲི་འབུལ་གྱི་",
            "ཡིག་གཟུགས་འཕྲེང་བར་བཀོད་དེ་ཕུལ་བར། ",
            "དམིགས་མེད་ཐུགས་རྗེ་ཆེན་པོས་བརྩེར་གཟིགས་ཀྱིས། ",
            "བདག་བློ་རྣམ་རྟོག་གི་ཐག་ཧྲུལ་གཅོད་པའི་",
            "དྲིས་ལན་ཡེ་ཤེས་ཀྱི་རལ་གྲི་རིག་པ་ཅེར་མཐོང་གི་",
            "མེ་འོད་དུ་འབར་བ་ཞིག་ཐུགས་རྗེས་",
            "སྩོལ་བར་གསོལ་བ་འདེབས་ཤིང་། ",
            "བདག་འདྲ་དལ་འབྱོར་གྱི་ལུས་རྟེན་ཙམ་ཐོབ་ཀྱང་",
            "ལས་རླུང་གི་ཤུགས་དྲག་པོས་བསྐྱོད་པས་",
            "རང་དབང་རང་གིས་འདུ་བར་དཀའ་ཞིང་",
            ""
        ],
        [
            "གཞན་ཕན་གྱི་ས་བོན་ནི་འདེབས་པ་དང་",
            "འདེབས་རྒྱུ་གཉིས་ཀ་དབེན་།",
            "རང་དོན་སྙིང་པོར་མི་མེད་ལུང་སྟོང་རྣམས་སུ་",
            "གྲོགས་མེད་གཅིག་པུའི་བརྟུལ་ཞུགས་ཀྱི་ཉམས་",
            "བག་ཡངས་སུ་རྒྱུ་བ་ལ་ཡིད་སྨོན་གྱི་",
            "འདུན་པ་གཏད་མེད་དུ་འཕྱོ་ནའང་། ",
            "སྔོན་བསགས་ཀྱི་བང་མཛོད་སྟོངས་ཚེ་",
            "སྙིང་སྟོབས་ཀྱི་འབྱོར་པ་དང་།",
            "ཡུལ་དགོན་དུ་བཏང་སྙོམས་སུ་",
            "གནས་པ་འདི་ལྟ་བུར་ནི། ",
            "ཆོས་ཐོག་ཏུ་རྐྱེན་ངན་ཤིག་གི་",
            "སོ་ནད་ཙམ་ཡང་མི་ཐེག་བཞིན་དུ། ",
            "གཤིན་པོའི་སྒྲིབ་སྦྱོང་དང་གསོན་པོའི་",
            "ཚོགས་ཡུལ་དུ་ཁས་ལེན་ཞིང་།",
            "གདོས་བཅས་ཀྱི་སྒྱེའུ་དཀོར་ནག་ལོག་འཚོའི་",
            "རྫས་ངན་གྱིས་བརྒྱང་བ་ནི་སེམས་ཀྱིས་",
            "མི་བཟོད་པའི་ཟུག་རྔུ་རྔ་མོ་རྔེའུ་",
            "སྟོར་བ་ལྟར་གྱུར་པའི་མཐུས། ",
            "ཆོས་མེད་པར་མི་ཚེ་རིང་པོའི་",
            "སྨོན་ལམ་མི་འདེབས་ཐག་ཆོད་ལགས་ཚེ། ",
            "མཁྱེན་བརྩེ་ཡེ་ཤེས་ཀྱི་གཟིགས་པས་",
            "འདི་བཟུང་མཐར་ཐུག་བྱང་ཆུབ་ཀྱི་བར་དུ་",
            "འདོར་མེད་དུ་གསོལ་བ་འདེབས་སོ་",
            "ཞེས་བམ་སྟེང་ངེས་འབྱུང་གི་དགོན་པ་།",
            "སེར་གཟུགས་པ་ཀརྨ་མི་ཕམ་མགོན་པོས་ཕུལ་བའོ།།",
            "ཞེས་པ་འདི་ཡན་གྱི་དྲིས་ལན་དུ་",
            "སྐལ་བཟང་དགའ་བྱེད་བདུད་རྩིའི་",
            "འདོད་འཇོ་ཞེས་པ་དེ་ཉིད་ཡིན་ནོ།།",
            ""
        ],
        [
            "༈ ལགས། ",
            "སྔོན་གྱི་དུས་ན་མཁས་པ་གཡུ་ཐོག་མགོན་པོས་",
            "རྒྱུད་བཞི་གསུངས་དུས་ཀྱི་དྲི་བ་དྲིས་ལན་ལྟར། ",
            "བདག་འདྲ་བའི་འགྲོ་བ་གཅིག་པུའི་དོན་དུ། ",
            "སྐལ་བཟང་དགའ་བྱེད་འདི་ལྟར་ཕེབས་པའི་",
            "བཀའ་དྲིན་ནི་བློའི་ཡུལ་ལས་འདས་ཤིང་། ",
            "འཛམ་གླིང་ལན་གསུམ་བསྐོར་ཡང་། ",
            "སྡེ་སྣོད་རྒྱུད་སྡེ་གསར་རྙིང་ཀུན་གྱི་",
            "དགོངས་དོན་གཅིག་ཏུ་དྲིལ་བ་སྟན་ཐོག་",
            "གཅིག་ཁོ་ནར་རྣ་བར་ཐོས་པའི་སྐལ་བ་ནི་",
            "ད་རེས་ལས་སྔར་ཕན་མ་མཆིས་ཤིང་། ",
            "སླད་མར་བྱང་ཆུབ་ཀྱི་བར་དུ་ཡང་",
            "ཟབ་དོན་ལྟ་བུ་སྟོན་པའི་",
            "བཤེས་གཉེན་དང་ནམ་ཡང་མི་འབྲལ་ཞིང་།",
            "ཇི་ལྟར་བསྟན་པའི་དོན་",
            "ཇི་བཞིན་ཁོང་དུ་ཆུད་པ་དང་། ",
            "དེ་ཡང་ཚེ་ལྟ་བུ་མ་ཡིན་པར་",
            "བརྩོན་འགྲུས་དྲག་པོས་ཉམས་སུ་ལེན་པ་ལ་",
            "སྐད་ཅིག་ཀྱང་གཡེལ་བ་མེད་པའི་",
            "སྨོན་ལམ་གྱི་བསམ་སྦྱོར་སྔོན་དུ་བཏང་ནས",
            "སླར་ཡང་སྙན་དུ་གསོལ་བ་དང་པོ་",
            "བུམ་དབང་ཐོབ་པ་ནས་སྣོད་བཅུད་",
            "ཐམས་ཅད་ལྷར་བལྟ་དགོས་ཤིང་། ",
            "བུམ་དབང་ཉིད་ལེན་པར་བྱེད་པ་ལའང་",
            "རང་ལུས་སྣང་སྟོང་སྒྱུ་མའི་ལྷར་ལྡང་དགོས་པ་དང་། ",
            "དེ་ལས་ཀྱང་གོང་དུ་སྭ་བྷཱ་ཝའི་སྔགས་དོན་ནས་",
            "གཟོད་མ་ཉིད་ནས་རྣམ་པར་དག་པའི་",
            "སྟོང་པ་ཆེན་པོ་ཉིད་ཡིན་པ་ལ་",
            "ཡིན་པར་ངོ་ཤེས་དགོས་པ་དེ་ལྟ་།",
            "སློབ་མ་དེ་སྔར་ནས་དབང་བཞི་པའི་",
            "དོན་གོ་བ་ཞིག་དགོས་པར་འགྱུར་།",
            "ཕྱག་བཞེས་ཀྱི་རིམ་པ་ཡང་དང་པོར་",
            "ཤིང་བུ་རྡེའུ་སོགས་ལ་བརྟེན་པའི་ཞི་གནས་དང་",
            "མཚན་མེད་ཀྱི་ཞི་གནས་སོགས་གོམས་པ་",
            "ཞིག་ལ་དབང་བཞི་བསྐུར་ན་ལེགས་པར་འགྱུར་གྱི། ",
            "ད་ལྟ་ནི་དབང་སྔོན་ལ་བསྐུར་རྗེས་",
            "ཁྲིད་འདེབས་པའི་ཕྱག་བཞེས་དང་། ",
            "མཚན་ཡང་སྨིན་གྲོལ་གཉིས་ཞེས་སྨིན་བྱེད་",
            "སྔོན་ལ་ངེས་པར་བྱུང་བས་དེས་ན་",
            "ཚུལ་འདིའི་དགོངས་པ་ཇི་ལྟར་ལགས། ",
            "༈ དབང་གསུམ་པ་ཡང་། ",
            "བྱང་སེམས་སྙིང་ཁར་སླེབ་པ་ཙམ་ལ་",
            "བཟློག་དགྲམ་གོམས་སུ་བཅུག་པའི་མཐར་",
            "ནོར་བུའི་རྩེ་མོར་ལྷན་སྐྱེས་སམ། ",
            "བདེ་སྟོང་ངམ། ",
            "བཞི་པའི་དོན་ཁོ་ནས་བསྐྱིལ་བར་ནུས་ལ",
            "སྔོན་གྱི་སྐྱེས་ཆེན་དག་དབུ་བྲག་ཕུག་ལ་",
            "བརྡབས་པ་དང་ཞབས་ལ་ཚེར་མ་ཟུག་པ་",
            "སོགས་ཀྱང་ལྷན་སྐྱེས་སུ་འཆར་བ་",
            "རྣམས་དང་མཐུན་པར་འགྱུར་བར་གོ་ཡང་། ",
            "དིང་སང་ཁྲིད་དཔེ་དང་ཕྱག་བཞེས་དམར་ཁྲིད་",
            "ཐམས་ཅད་དུ་ནི་རྩ་ཐེམ་རླུང་ཐེམ་ཁོ་ན་ལ་",
            "གལ་པོ་ཆེར་མཛད་པར་གྲགས་ལ",
            ""
        ],
        [
            "འདི་ལ་ནི། ",
            "སྙན་རྒྱུད་རྡོ་རྗེའི་ཚིག་རྐང་དུ། ",
            "གཞན་དབང་འདོད་སྲེད་བག་མེད་ཆང་གིས་མྱོས། །",
            "དོན་ལས་ཉམས་ཤིང་སླར་ཡང་ངན་སོང་ལྷུང་།།",
            "ཞེས་དང་། ",
            "ལུང་བསྟན་དག་ཏུའང་། ",
            "འོག་སྡོམ་མཁན་ལ་ཐབས་ལམ་ཤེས་སོ་ཟེར།།",
            "ཞེས་གསུངས་པ་ལྟར་འགྱུར་བར་གོ་བས། ",
            "དེས་ན་རྩ་རླུང་ཐེམ་བུའི་དགོས་པ་དང་",
            "དགོངས་དོན་ཇི་ལྟར་ལགས་པ་དང་། ",
            "དབང་བཞི་པའི་མཚན་ལ་ཚིག་དབང་རིན་པོ་",
            "ཆེ་ཞེས་འདོགས་པའི་འབྲུ་དོན་ནམ་",
            "ངེས་ཚིག་ཅི་ཞིག་ལགས། ",
            "༈ ཡང་། ",
            "བུམ་དབང་གི་ལམ་བསྐྱེད་རིམ་གྱི་སྐབས་སུ་",
            "བརྡའ་དོན་རྟགས་གསུམ་ཞེས་པ་",
            "དེ་ཉིད་གང་དང་གང་ལགས་པ་དང་། ",
            "ཁ་སྦྱོར་ཡན་ལག་བདུན་གྱི་",
            "འདྲེན་ཚུལ་ཇི་ལྟར་བཞེད་པ་ལགས། ",
            "༈ དབང་བཞི་རྫོགས་པར་ཐོབ་ཕྱིན་ཆད་",
            "སྐྱེད་རྫོགས་གཉིས་ཀྱང་སྟན་ཐོག་གཅིག་ལ་",
            "ཚང་བར་ཉམས་སུ་ལེན་དགོས་པར་གསུངས་ན",
            "བུམ་དབང་གིས་བསྐྱེད་རིམ་བསྟན་།",
            "རྫོགས་རིམ་བཞི་པས་ཤུགས་ལས་བསྟན་པ་ལགས་སམ། ",
            "དངོས་ནི་དབང་བཞིས་བསྟན་པར་མ་གོ་ཞིང་།",
            "ལར་བསྐྱེད་རྫོགས་གཉིས་འདི་རྒྱ་གར་དུ་",
            "ཡང་པཎ་གྲུབ་སོ་སོའི་བཞེད་ཚུལ་སྣ་ཚོགས་།",
            ""
        ],
        [
            "ཐུན་སྟོད་ཐུན་སྨད་སོ་སོར་ཉམས་སུ་ལེན་པའི་",
            "ལུགས་དང་སྔ་དྲོ་ཕྱི་དྲོ་དང་",
            "ཉིན་མཚན་ཐ་དད་དུ་དང་། ",
            "ཚེ་སྟོད་ཚེ་སྨད་ཀྱི་ཉམས་ལེན་དུ་",
            "འདོད་པ་སོགས་མི་མཐུན་པ་མང་ཡང་། ",
            "ནཱ་རོའི་སྒྲུབ་རྒྱུད་པའི་ཕྱག་བཞེས་ལ་",
            "སྟན་ཐོག་གཅིག་ཏུ་བསྒོམ་པར་བཞེད་ན",
            "དེ་ལྟ་བུ་སྟན་ཐོག་གཅིག་ལ་",
            "བསྐྱེད་རྫོགས་གཉིས་ཀ་མ་ཚང་ན་",
            "སྐྱོན་དང་ཉེས་པ་ཅི་ལྟ་བུ་མཆིས་པ་ལགས། ",
            "རྫོགས་རིམ་དངོས་ཀྱང་། ",
            "དེ་ཡང་བདག་གིས་ནི་བདེ་མཆོག་དྲིལ་བུ་པའི་",
            "ལུགས་ཀྱི་དཀྱིལ་འཁོར་དུ་སྨིན་བྱེད་",
            "ཐོབ་ཁུལ་ལགས་པ་དེའི་བདག་བསྐྱེད་ཀྱི་",
            "རྫོགས་རིམ་ནི་ནང་གི་ཧེ་རུ་ཀའི་སྙིང་གར་",
            "ཐིག་ལེ་ཡུངས་འབྲུ་ཙམ་ལ་",
            "ཤེས་པ་གཏད་ཚུལ་སོགས་དང་། ",
            "རྫོགས་རིམ་དངོས་བསྟན་ནི། ",
            "ཕྱི་གཞལ་ཡས་ཁང་ནང་གི་",
            "ལྷ་འཁོར་ལ་བསྡུ་ཞིང་དེ་གཙོ་བོ་དང་། ",
            "དེ་ཉིད་ཧཱུྃ་དང་། ",
            "ཧཱུྃ་ནཱ་ད་ལ་བསྡུས་ནས་སྟོང་ཆེན་གྱི་དབྱིངས་སུ་",
            "མཉམ་པར་འཇོག་ཚུལ་སོགས་མཚན་",
            "མོའི་རྣལ་འབྱོར་དུ་བསྟན་བྱུང་ཞིང་",
            "ཡང་། ",
            "རྗེ་མི་བསྐྱོད་ཞབས་ཀྱིས་མཛད་པའི་",
            "ལྷ་ལྔ་པར་ནི་ཚུལ་འདི་",
            "བདག་སྐྱེད་ཀྱི་རྫོགས་རིམ་དུ་བསྟན་།",
            "སླར་ལྷན་སྐྱེས་དཀྲོང་བསྐྱེད་ཀྱི་སྐུར་",
            "ལྡང་སྟེ་ཐུན་མཚམས་ཀྱི་བྱ་བའི་",
            "འཁོར་ལོ་ལ་འཇུག་ཐབས་སོགས། ",
            "འདི་ལྟ་བུའི་རིགས་ཅན་མི་འདྲ་བ་",
            "ཤིན་ཏུ་མང་བས་དགོངས་དོན་རྟོགས་དཀའ་བར་གྱུར་ཚེ། ",
            "ཇི་ལྟར་ལགས་པ་དང་། ",
            "རྗེ་དགུ་པས་མཛད་པའི་མངོན་པར་",
            "རྟོགས་པ་མུ་ཏིག་འཕྲེང་བའི་ལྷ་རྣམས་ནི། ",
            "ཐུགས་ཀའི་ས་བོན་གང་ཡིན་ལ་",
            ""
        ],
        [
            "བསྡུ་ཞིང་དམིགས་མེད་ཀྱི་རྒྱས་འདེབས་པ་ཙམ་ལས་",
            "གཞན་པ་གང་ཡང་མ་གསུངས་པས་ཐེ་ཚོམ་དང་། ",
            "གལ་ཏེ་རྒྱུད་སྡེ་གོང་འོག་གི་ཁྱད་པར་ཡིན་ན་ནི། ",
            "ཕྱག་རྡོར་ལྟ་བུ་ལ་མཚོན་ན་རྣམ་འཇོམས་ནི་",
            "བྱ་རྒྱུད་ཀྱི་ལྷར་བསྟན་པ་འདྲ་ཞིག་།",
            "ཟླ་བཟང་ནི་དུས་འཁོར་གྱི་",
            "སྣོད་དུ་གྱུར་ཕྱིར་ཐེ་ཚོམ་དང་། ",
            "དེ་བཞིན་དུ། ",
            "རྡོར་སེམས། ",
            "སྒྲོལ་མ་སོགས་མང་པོར་རྒྱུད་སྡེའི་དབྱེ་བ་དཀའ་བ་དང་། ",
            "ཧེ་རུ་ཀའི་དབང་ལ་རྡོར་སེམས་ཀྱི་",
            "བརྟུལ་ཞུགས་བསྟན་པ་དང་། ",
            "རྡོར་སེམས་དང་ཧེ་རུ་ཀ་གཉིས་ཀའི་",
            "བརྟུལ་ཞུགས་ཉིད་ཀྱི་དགོས་དོན་གང་ཡིན་པ་དང་། ",
            "གཞན་ཡང་། ",
            "ཆུ་གཏོར་གྱི་བདག་བསྐྱེད་སྤྱན་རས་གཟིགས་དང་། ",
            "བསངས་ཀྱི་བདག་བསྐྱེད་གུ་རུ་རིན་པོ་",
            "ཆེ་སོགས་མང་པོར་བསྐྱེད་རིམ་གྱི་",
            "སྦྱོར་དངོས་རྗེས་གསུམ་ཚང་བའི་",
            "སྤྲོ་བསྡུ་རྣམས་མི་སྣང་བའི་",
            "དགོངས་དོན་ཅི་ཞིག་ཡིན་པ་དང་། ",
            "ལྷའི་ཐུགས་སྲོག་ས་བོན་གྱི་ཡི་གེའི་",
            "གདོང་དེ་ལྷའི་མདུན་ཕྱོགས་སུ་",
            "བསྟན་དགོས་པར་གསུངས་མོད་ཀྱི། ",
            "གདོང་དེ་དཔེ་ཆའི་ངོས་ལ་ཡོད་སྐབས་ཀྱི། ",
            "རང་ལ་ཚུར་ལྟ་བ་དེ་ལ་ངོས་འཛིན་ནམ་",
            "ཡིག་མགོའི་ཕྱོགས་སུ་ལྟ་བ་ལ་",
            "ངོས་འཛིན་པ་གང་ལགས་པའི་",
            "བཞེད་དོན་རྣམས་ལྷུག་པར་སྩོལ་བ་།",
            "ཡང་། ",
            "བསྐྱེད་རྫོགས་གཉིས་ཀའི་སྲོག་ཤིང་",
            "ལྟ་བུར་གྱུར་པའི་རྩ་དབུ་མ་འདི་།",
            "གནས་པའི་དབུ་མ་དང་། ",
            "སྒོམ་པའི་དབུ་མ་གཉིས་ཀྱི་",
            "ཕྱི་མ་ནི་ཁྲིད་གཞུང་སོ་སོ་བཞིན་།",
            ""
        ],
        [
            "གནས་པའི་དབུ་མ་ནི། ",
            "རྗེ་རང་བྱུང་ཞབས་ཀྱིས་ནང་དོན་དུ་གསུངས་པར། ",
            "མཁྲང་གྱུར་ཞག་ནི་དང་པོ་ནས།།",
            "རང་སོར་ཕྱེད་དང་བཅུ་གསུམ་གྱི། །",
            "ཚད་ལྡན་དབུ་མ་སྲོག་རླུང་བཅས།།",
            "ཨ་ཝ་དྷཱུཏིར་ཤེས་བྱ་སྟེ།།",
            "ལྷན་ཅིག་སྐྱེས་སྟེར་བྱེད་པའོ།།",
            "ཞེས་གསུངས་ཤིང་། ",
            "དེའི་འགྲེལ་པར། ",
            "ལྷན་ཅིག་སྐྱེས་པའི་དགའ་བ་སྟེར་བ་།",
            "མདོར་ན་ལུས་ཅན་སྲོག་རྩ་",
            "ཡིན་པས་འདི་གོ་བར་བྱའོ།།",
            ""
        ],
        [
            "ཞེས་ལུས་ཅན་ཐམས་ཅད་ཀྱི་སྲོག་རྩར་གསུངས་།",
            "འགྲོ་བ་དྲུག་ཀ་ལ་ཡོད་པར་བཞེད་དམ། ",
            "དལ་འབྱོར་གྱི་མི་ལུས་གཅིག་པུ་",
            "ལ་ཡིན་ནམ་ཇི་ལྟར་ལགས་དང་། ",
            "བར་དོའི་སེམས་ཅན་རྣམས་འགྲོ་བ་དྲུག་པོའི་",
            "ཁོངས་སུ་འདུ་འམ་མི་འདུ་ཇི་ལྟར་དང་། ",
            "གོང་གི་འཕྲོས་ལས། ",
            "འགྲེལ་པར། ",
            "འཁོར་ལོ་དྲུག་པོའི་བར་བར་དུ་",
            "སེམས་ཅན་དེ་ཉིད་ཀྱི་རང་སོར་ཕྱེད་དང་",
            "བཅུ་གསུམ་པའི་ཚད་ཀྱི་སྲོག་རྩ་",
            "ཆགས་པར་འགྱུར་ཏེརྩེ་མོ་གཅིག་ནི་རྩ་དང་སྦྲེལ་ལོ། །",
            "ཞེས་གསུངས་།",
            "འདི་སྐབས་མཁྲང་གྱུར་གྱི་གནས་སྐབས་དེར་",
            "སེམས་ཅན་དེ་ཉིད་ལ་ཡན་ལག་གི་",
            "གནས་རྣམས་སུ་འབུར་པོ་ལྔ་",
            "དོད་པའི་དུས་ལའང་མ་སླེབ་པར། ",
            "སོར་འབྱུང་བའི་རྒྱུ་མ་མཆིས་པས་ན་",
            "འདིའི་དགོངས་པ་གང་ཞིག་ལགས། ",
            "ཡང་། ",
            "སྔར་གྱི་མཇུག་ཏུ། ",
            "དྲི་མེད་འོད་ཀྱི་ལུང་ཡང་། ",
            "ཟླ་བ་གཅིག་ནས་བྱང་ཆུབ་ཀྱི་སེམས་ཐམས་ཅད་ཀྱི་",
            "མྱུ་གུར་གྱུར་པའི་སྙིང་གི་དབུས་ཀྱི་གནས་སུ་",
            "རྩ་བཅུ་སྲོག་རླུང་ལ་སོགས་པའི་གཞིར་",
            "གྱུར་པ་ཤིན་ཏུ་ཕྲ་བ་སྐྲའི་ཚད་ཙམ་མོ། །",
            "ཞེས་པས་དབུ་མ་དང་སྲོག་རྩ་གཅིག་པར་བཞེད་ཅིང་། ",
            "སྲོག་གི་རླུང་ཡང་དབུ་མའི་ནང་དུ་གནས་པར་",
            "གསུངས་ཏེསྲོག་རླུང་སྒྲ་གཅན་རང་བཞིན་ཏེ།།",
            "དབུ་མར་རྒྱལ་པོ་ལྟ་བུར་གནས། །",
            "ཞེས་དང་། ",
            "རྩ་བའི་རླུང་ལྔ་འཆད་པའི་སྐབས་སུ་ཡང་། ",
            "སྲོག་ནི་ཨ་ཝ་དྷཱུཏི་སྟེ།།",
            ""
        ],
        [
            "གཞན་ནི་རྩ་བའི་རླུང་རྒྱུའི་གནས། །",
            "ཞེས་པ་དང་། ",
            "ནམ་མཁའི་མགོན་པོ་ཞེས་བྱ་བ། །",
            "འཆི་བའི་ཚེ་ན་ཡང་དག་རྒྱུ། །",
            "ད་ལྟ་བདག་འཛིན་དྲན་པ་བསྐྱེད།།",
            "ལོག་ན་བརྒྱལ་སྨྱོ་འཆི་བར་བྱེད།།",
            "ཅེས་སོགས་གསུངས་ཕྱིར། ",
            "དབུ་མ་ལས་གཞན་པའི་སྲོག་རྩ་",
            "ཡོད་པར་མ་གསུངས་པར་གོ་ཡང་། ",
            "རྒྱལ་བ་ཡང་དགོན་པ་ཆེན་པོས་",
            "མཛད་པའི་རྡོ་རྗེ་ལུས་ཀྱི་སྦས་བཤད་དུ། ",
            "རྣལ་འབྱོར་ཆེན་པོའི་རྒྱུད་ལས། ",
            "སྲོག་གི་དབུགས་པའི་ནང་ན་གནས། །",
            "སུམ་ཅུ་རྩ་གཉིས་མདུད་དང་ལྡན།།",
            "ཕྲ་བའི་ཕྲ་བ་ཡང་དག་མཆོག །",
            "ཕྱི་རོལ་མ་ཡིན་ནང་མ་ཡིན།།",
            "ཞེས་སྲོག་རྩའི་ནང་ངམ་མདུན་དུ་དབུ་མ། ",
            "གཡས་གཡོན་དུ་རོ་རྐྱང་། ",
            "དེ་རྣམས་ཀྱི་བར་དུ་རང་སོར་རེའི་",
            "བར་ཐག་ཡོད་པར་བཤད་ཅིང་། ",
            "སྲོག་རླུང་དབུ་མར་གནས་ཚུལ་གོང་ལྟར་།",
            "སྲོག་རྩ་ནི་སྟོང་པར་གནས་གསུངས་སྣང་བས་།",
            ""
        ],
        [
            "དེས་ན་འདི་གཉིས་ཀྱི་འགལ་འདུ་ནི། ",
            "སྲོག་རྩ་དང་དབུ་མ་གཅིག་དང་",
            "ཐ་དད་པའི་ཁྱད་པར་དང་། ",
            "དབུ་མའི་དབྱིབས་ཀྱང་། ",
            "ནང་དོན་ལས་ནི། ",
            "ཆུ་ཤིང་མེ་ཏོག་ལྟར་སྟོང་པ་སོགས་དང་། ",
            "གཞན་ལས་དབུ་མ་མཚན་ཉིད་",
            "བཞི་ལྡན་གྱི་སྐབས་སུ་ཡང་། ",
            "དྲང་ཞིང་ཁྲོང་པ་ཆུ་ཤིང་གི་སྡོང་པོ་ལྟ་བུ། ",
            "ཞེས་གསུངས་པ་འབའ་ཞིག་བྱུང་བ་ལས། ",
            "སྦས་བཤད་དུ་ནི། ",
            "སུམ་ཅུ་རྩ་གཉིས་མདུད་དང་ལྡན་པར་གསུངས་པས་",
            "ཤིན་ཏུ་ཐེ་ཚོམ་ཆེས་ཆེ་བར་བྱུང་ལགས་པ་དང་། ",
            "ཡང་དགོན་པའི་ལུང་ཁུངས་ཀྱང་། ",
            "རྣལ་འབྱོར་ཆེན་པོའི་རྒྱུད་ལས། ",
            "ཞེས་པ་རྩ་མཆོག་འདི་དག་ནི་",
            "བླ་མེད་ཀྱི་མཐར་ཐུག་པའི་སྦས་དོན་",
            "བཤད་པའི་སྐབས་ཡིན་ཚེ་རྣལ་འབྱོར་ཡོ་གའི་",
            "རྒྱུད་ཀྱི་ལུང་འོང་དོན་མ་མཆིས་ནཇི་ལྟར་ལགས། ཡང་། ",
            "མི་ཕམ་པདྨ་དཀར་པོས་མཛད་པའི་",
            "བསངས་རབ་ཀྱི་ཆོས་སྐྱོང་གི་རྩ་བ་བཤད་སྐབས་།",
            "ནཱ་ཌི་དབུ་མར་རེངས་པའི་གཟུགས། །",
            "ཞེས་བྱུང་བས། ",
            "ནཱ་ཌི་ཞེས་པ་སྲོག་གི་རླུང་ལ་འཇུག་མི་འཇུག་དང་། ",
            "རེངས་པ་དང་ལོག་པ་གཉིས་དོན་གཅིག་",
            "མི་གཅིག་ཅི་ལྟ་བུ་ལགས། ",
            "སྲོག་གི་རླུང་དེ་ཉིད་དབུ་མའི་ནང་དུ་",
            "རང་གང་གི་ཚུལ་དུ་གནས་པར་འདོད་པ་དང་། ",
            "གསུམ་ཁྱོག་ཨ་ཡིག་གི་རྣམ་པར་གནས་ཞེས་",
            "འདོད་ཚུལ་ཐ་དད་དུ་སྣང་བས་ཐེ་ཚོམ་དང་། ",
            "དུས་འཁོར་གྱི་གཞུང་ལུགས་ནི། ",
            "སྲོག་རླུང་གི་སྟོད་སྒྲ་གཅན། ",
            "འོག་དུས་མེར་བཞེད་ཅིང་། ",
            "དེ་ལ་ལྟེ་བའི་ལས་རླུང་གི་",
            "གསོ་སྐྱེ་ལ་བརྟེན་ནས་ཕྱི་རོལ་གྱི་",
            "ཉི་ཟླ་གཟའ་འཛིན་འབྱུང་བར་གསུངས་སྣང་བས། ",
            "དེ་ལྟར་ན་ཟླ་བ་མཇུག་འཛིན་དང་",
            "ཉི་མ་ལ་གདོང་འཛིན་གཏན་མི་སྲིད་པའམ། ",
            "ཡང་ན་ནི་སྲོག་རླུང་ཉིད་མགོ་མཇུག་ལྡོག་",
            "དགོས་པར་འགྱུར་བའི་སྐྱོན་དང་། ",
            "ལར་ཕྱི་རོལ་ཟླ་དྲུག་གི་ངེས་པ་",
            "འདི་ཡང་ནང་དུ་ལས་རླུང་གི་",
            "གསོ་སྐྱེ་ལས་འབྱུང་དགོས་པར་གདའ་ཡང་། ",
            "དུས་མཚམས་ཀྱི་གནད་གོ་བར་",
            "དཀའ་ཞིང་ཐེ་ཚོམ་ཆེ་བ་དང་། ",
            "འགའ་ཞིག་གི་གསུང་ལ"
        ],
        [
            "ས་ནི། ",
            "དཀར་དམར་གཉིས་སྙིང་ཁར་འཛོམས་ཏེ་",
            "འབྲོས་འདེད་ཀྱི་ཚུལ་དུ་བསྐོར་བས། ",
            "དཀར་པོས་དམར་པོ་ཟིན་དུས་ཉི་འཛིན་",
            "འོང་ཚུལ་སོགས་གསུངས་གདའ་ཡང་། ",
            "དེ་ལྟར་ན་གནམ་གང་ལ་",
            "ཉི་ཟླ་ལྷན་ཅིག་འཛོམས་ནས་",
            "གཅིག་གིས་གཅིག་སྒྲིབ་རེས་བྱེད་དགོས་པར་འགྱུར་བས། ",
            "དེ་ལྟར་འཐད་པར་མི་སེམས་ཤིང་ཟླ་དྲུག་གི་",
            "ངེས་པ་ཡང་སྟོར་བར་འགྱུར་བ་དང་། ",
            "ཁྱད་པར་དུ་ལྟེ་བའི་རོ་རྐྱང་ལས་བཞིར་གྱེས་ཤིང་། ",
            "བཞི་གསུམ་གསུམ་དུ་གྱེས་པའི་བཅུ་གཉིས་པོ་།",
            "སྐབས་འགར་ལུག་སོགས་མཉམ་པའི་ཁྱིམ་དྲུག །",
            "གླང་སོགས་མི་མཉམ་པའི་ཁྱིམ་དྲུག་ཏུ་འཆད་ཅིང་། ",
            "སྐབས་འགར་ནི། ",
            "ལུག་སོགས་མི་མཉམ་པ་དང་གླང་སོགས་",
            "མཉམ་པའི་ཁྱིམ་དུ་བཤད་པ་འདི་།",
            "དཔལ་གཙུག་ལག་འཕྲེང་བ་ལྟ་བུས་ཀྱང་། ",
            "ཚུལ་འདི་དག་སྔོན་ནས་བྲིས་ནོར་རམ། ",
            "དགོངས་པ་ཅི་ལྟར་ཡིན་མ་ཤེས་ཚེ། ",
            "ཞྭ་དམར་ཐམས་ཅད་མཁྱེན་པ་སོགས་",
            "ཀརྨ་པའི་བསྟན་འཛིན་རྣམས་ཀྱི་གཏན་ལ་",
            "འབེབས་པར་ཞུ་ཞེས་གསུངས་པར་མཛད་ན",
            "ཤིན་ཏུ་ཡང་མགོ་འཁོར་བའི་གནས་སུ་སྣང་བ་དང་། ",
            "ཁྱད་པར་གནད་དོན་འདིའི་སྐབས་ཀྱི་",
            "བྱེད་པ་ལས་བརྟེན་ནས་",
            ""
        ],
        [
            "ཕྱི་རོལ་གྱི་ཉི་ལྡོག་འདི་འབྱུང་རྒྱུར་སྣང་ཡང་། ",
            "བདག་ནི་ཕྱི་ནང་གཉིས་ཀར་ཡང་དམ་པའི་",
            "མན་ངག་ལ་མང་ཐོས་འབྱོར་པས་དབེན་ཞིང་",
            "དཔེ་ལ་བལྟས་པ་ཙམ་གྱིས་ཕྱི་ནང་གི་",
            "དོན་ལ་གོ་ཡུལ་མ་རྙེད་ཚེ་ཐེ་ཚོམ་གྱི་",
            "དྲྭ་བ་ཆོད་ཐུབ་པའི་བཀའ་དྲིན་སྩོལ་བ་།",
            "༈ གཞན་ཡང་སྐལ་བཟང་དགའ་བྱེད་ཀྱི་ཕེབས་ནང་དུ། ",
            "དྲན་པ་རྣམ་བཀོད་ཀྱི་འཁོར་ལོའི་དབུས་སུ་",
            "རྩ་གསུམ་འདུས་པའི་མདུད་པ་ཧཱུྃ་གི་དབྱིབས་ཅན། ",
            "ཞེས་པའི་རྩ་གསུམ་པོ་ནི་གཙོ་བོ་",
            "གསུམ་ཉིད་ཡིན་ཤས་ཆེ་ཡང་། ",
            "སླར་དབུས་མ་གསུམ་ཆོས་ཉིད་ཀྱི་རྩ། ",
            "ཞེས་གསུངས་པ་འདི་གསུམ་གྱི་",
            "བཞུགས་གནས་གོ་མ་བདེ་བ་དང་། ",
            "མདུན་རྩ་ཡེ་ཤེས་ཀྱི་རྩར་གནས་པའི་",
            "ཡིད་ཀྱི་རྣམ་ཤེས་དེ་ལ་",
            "ཉོན་མོངས་ཀྱི་དྲི་མ་ཡོད་མེད་ཇི་ལྟར་དང་། ",
            "ཁྱད་པར་དེ་དག་གི་དབུས་རྩའི་ནང་དུ་",
            "དབུ་མའི་དྭངས་མ་ཀ་ཏི་ཤེལ་གྱི་",
            "བུ་གུ་ཅན་ནམ་མདུད་བྲལ་མ་ཞེས་བྱ་བ་འདི་ཉིད། ",
            "ཡང་དགོན་པའི་སྦས་བཤད་ཀྱི་སྲོག་རྩ་དང་",
            "དགོངས་པ་གཅིག་པ་ལགས་སམ། ",
            "ནང་དོན་དུ་ནི་མདུད་བྲལ་མ་",
            "ཡན་ལག་གི་རྩ་རུ་བཤད་ནས་གནས་ཀྱང་",
            "ལྕེའུ་ཆུང་གི་དབུས་སུ་ཟུག་པར་བསྟན་པའམ་",
            "ལྕེ་ཆུང་གང་ཡིན་ཡང་ཐེ་ཚོམ་དང་། ",
            "ཁྱད་པར་རྩའི་རྒྱལ་པོ་རི་བོང་མིག་དང་",
            "འདི་གཉིས་གཅིག་མི་གཅིག་ཇི་ལྟར་ལགས། ",
            "ཡང་རྣམ་ཤེས་ཚོགས་བརྒྱད་ཀྱི་",
            "གནས་དྭངས་མ་བརྒྱད་ཀྱི་རྩ་འདི་དག་",
            "དུས་འཁོར་སོགས་ནས་གསུངས་པའི་",
            "རྩ་བ་དང་ཡན་ལག་གི་རྩ་བཅུ་པོ་དང་",
            "དགོངས་པ་གཅིག་གམ་ཐ་དད་ལགས་དང་། ",
            "བཅུ་པོ་དེ་རྣམས་ཀྱང་རྒྱུད་སྡེ་",
            "གཞན་རྣམས་སུ་ནི་དབུ་མ། ",
            "དུང་ཅན་མ། ",
            "སྣར་མ། ",
            "གླང་ཆེན་ལྕེ། ",
            "ཁྱབ་བྱེད་དེ་རྩ་བའི་ལྔ་དང་། ",
            "ཡན་ལག་གམ་སྦས་པའི་རྩ་ལྔ་ནི། ",
            "སུམ་སྐོར་མ། ",
            "འདོད་མ། ",
            "ཁྱིམ་མ། ",
            "གཏུམ་མོ། ",
            "མདུད་བྲལ་མ་དང་ལྔའི་མིང་གིས་བསྟན་ཀྱང་། ",
            "དུས་འཁོར་ལས་ནི། ",
            "སོར་སྐྱ་ཕྲ་མོ་ལུག་ལ་སོགས་པ་ལམ་",
            "གསུམ་གྱུར་པ་རྣམས་དང་སྣར་མ་དང་ནི་གླང་ཆེན་ལྕེ། །",
            "རྒྱལ་ནི་དྲུག་པ་མིན་ལ་རྒྱལ་བ་འགྲོ་དང་",
            "བརྒྱད་པ་ལམྦུ་ཥ་སྟེ་དགུ་པ་ཀུ་ཧའོ།།",
            "བཅུ་པའི་གྲངས་ནི་དུང་ཅན་མ་གང་",
            "མི་ཡི་བདག་པོ་བདེ་བའི་མཐར་ནི་བྱང་སེམས་ས་བོན་།",
            ""
        ],
        [
            "ཅེས་གསུངས་པ། ",
            "འདི་རྣམས་ཀྱི་མིང་དོན་ཕན་ཚུན་སྦྱོར་མ་ཤེས་ཚེ། ",
            "གང་དང་གང་ལགས་པ་བསྟན་པར་གསོལ་ཞིང་།",
            "མདོར་བསྡུ་ན་དོན་འདི་རྣམས་ལས་འཕྲོས་།",
            "སྐྱེས་བུ་ཚེ་ལོ་བརྒྱ་པའི་ཞག་གཅིག་གི་",
            "རླུང་ཉི་ཁྲི་ཆིག་སྟོང་དྲུག་བརྒྱའི་ནང་ནས་",
            "ཡེ་ཤེས་ཀྱི་རླུང་དྲུག་བརྒྱ་བདུན་ཅུ་རྩ་ལྔ་བསྡོམས་",
            "པ་ལོ་གསུམ་ཕྱོགས་གསུམ་གྱི་ཞག་ལ་",
            "འཆར་བའི་ཐབས་ཤེས་ཀྱི་རྒྱུད་ལྷ་གྲངས་དང་བཅས་པ། ",
            "ལས་རླུང་ལས་དཀར་ནག་གི་",
            "རྩིས་གཞུང་བདེ་བླག་ཏུ་འཆར་བ། ",
            "ཁྱད་པར་ཚུལ་འདིའི་སྨིན་གྲོལ་གྱི་",
            "ཁྲིད་དཔེ་གོ་སླ་ཞིང་འཁྱེར་བདེ་ལ་",
            "ལག་ལེན་དགོངས་ཅན་དུ་མ་སོང་བ། ",
            "གསར་རྙིང་གཅིག་ཏུ་འབབ་པ་ཞིག་",
            "གནང་བར་གསོལ་བ་འདེབས་པའི་དུས་",
            "ད་ལྟ་སྟོན་པ་དངོས་སུ་བཞུགས་པའི་",
            "སྐབས་འདིར་འགྲུབ་ན་མ་འོངས་པའི་འགྲོ་བ་སྤྱི་དང་། ",
            "ཁྱད་པར་བདག་རང་གི་ཕྱི་མའི་",
            "རྟེན་འབྲེལ་ལ་ལེགས་ཚོགས་ཀྱི་",
            "དཔལ་དུ་འགྱུར་བར་གོ་ཡང་། ",
            "ཁྱེད་དམ་པ་རྣམས་སྔོན་ཐུབ་པ་ཉིད་",
            "མདོ་སྡེ་པད་དཀར་གསུང་ཚེ་",
            "ཕྱི་དྲོ་གཅིག་ལ་བར་བསྐལ་ལྔ་བཅུའི་",
            "ཡུན་དུ་བྱིན་གྱིས་བརླབས་པ་ལྟ་བུའི་",
            "རྫུ་འཕྲུལ་ལ་མ་ངེས་མོད་ཀྱང་། ",
            "བདག་ཅག་སོ་སྐྱེ་བྱིས་པ་རྣམས་ཀྱི་",
            "སྣང་ངོར་སྐུ་ཞབས་སུ་ཡི་གེ་པ་ཞིག་མ་མཆིས་ཚེ། ",
            "བསྟན་བཅོས་དེ་ལྟ་བུ་མཛད་པར་ཞུར་མ་སྤོབས་ལགས། ",
            "ཡང་སྐལ་བཟང་དགའ་བྱེད་དུ། ",
            "དུས་འཁོར་གྱི་དབང་ལ་མཚོན་།",
            "དགེ་ཚུལ་སློང་དུ་འགྱུར་ཚུལ་དང་",
            "ས་ཐོབ་ཚུལ་སོགས་ཕེབས་པའི་སྐབས་སུ། ",
            "དབང་བཞི་པས་ས་བཅུ་གཉིས་པ་དང་",
            "སྐྱེ་དགུའི་བདག་པོ་ཆེན་པོར་འགྱུར་ཚུལ་གསུངས་པ་འདི། ",
            "ནང་དོན་རང་འགྲེལ་གཉིས་མཚུངས་པར་བྱུང་ཞིང་",
            ""
        ],
        [
            "གཞན་རྣམས་ལས་བཅུ་གསུམ་རྡོ་རྗེ་འཛིན་པ་",
            "ཐོབ་པར་བཤད་པ་ཁོ་ན་བྱུང་བས་ཇི་ལྟར་ལགས་དང་། ",
            "བདེ་མཆོག་དྲིལ་བུ་ལུགས་ལས་ནི་",
            "རྩ་ཉེར་བཞི་དང་སའི་རིམ་པ་སྦྱར་ནས་བཤད་ཀྱང་། ",
            "བཅུ་པ་ཆོས་སྤྲིན་ཡན་མ་བསྟན་པར་",
            "སྣང་བས་དགོངས་པ་ཅི་ཞིག་ཡིན་ཐེ་ཚོམ་དང་། ",
            "ཡང་དུས་འཁོར་དབང་གི་སྐབས། ",
            "ས་གསུམ་པ་ཐོབ་བྱེད་དར་དཔྱངས་ཀྱི་དབང་གི་དག་སྦྱོར། ",
            "རླུང་བཅུའི་དྲི་མ་སྦྱོང་ཞིང་ནུས་མ་བཅུའི་",
            "དངོས་གྲུབ་སྒྲུབ་བྱེད་དུ་གསུངས་ན",
            "རླུང་བཅུ་དེ་རྩ་བ་དང་ཡན་ལག་གི་",
            "རླུང་བཅུ་ལ་བཞེད་པ་ཡིན་ལགས་སམ། ",
            "ནུས་མ་བཅུ་པོ་གང་ཡིན་མ་འཚལ་བ་དང་། ",
            "སྦྱང་གཞི་སྦྱོང་བྱེད་ཀྱི་སྐབས་དེར་",
            "འདོད་ཆགས་བཞི་པོ་སྤང་བྱར་བཤད་པའི་",
            "དགོངས་དོན་གང་ལགས་པ་དང་། ",
            "སྒོ་ལྔའི་རྣམ་ཤེས་ཀྱི་དབྱེ་བའི་སྐབས་སུ་",
            "གཟུགས་སྒྲ་དྲི་རོ་བཞི་ནི་དབང་པོ་དང་",
            "ཡུལ་ཤེས་སོགས་གོ་སླ་ཡང་གཅིག་མ་གོ་བས། ",
            "གང་ལ་ངོས་འཛིན་པ་ལགས། ",
            "གཞན་ཡང་གོང་དུ་སྔགས་ཀྱི་དགེ་ཚུལ་སློང་གི་",
            "འཕྲོས་ལས་དོགས་པའི་གནས་འདི་ལྟར་",
            "ཡང་མཆིས་ཏེསོ་ཐར་གྱི་སྡོམ་པ་",
            "འདི་སྔགས་ཀྱི་རྟེན་དུ་དགོས་པར་གསུངས་ཚུལ་ནི། ",
            "དབང་ཆོག་རྣམས་ཀྱི་སྡོམ་བཟུང་གི་སྐབས་སུ། ",
            "ཚུལ་ཁྲིམས་ཀྱིས་ནི་བསླབ་པ་དང་། །",
            "དགེ་བའི་ཆོས་ནི་སྡུད་པ་དང་། །",
            "སེམས་ཅན་དོན་བྱེད་ཚུལ་ཁྲིམས་གསུམ། །",
            "བདག་གིས་བརྟན་པོར་བཟུང་བར་བགྱི།།",
            "ཞེས་པ་དང་། ",
            "རྒྱུད་ལས་ཀྱང་། ",
            "དང་པོར་གསོ་སྦྱོང་སྦྱིན་པར་བྱ།།",
            ""
        ],
        [
            "ཞེས་སོགས་གསུངས་།",
            "སོ་ཐར་གྱི་སྡོམ་པ་མ་ཐོབ་པས་སྔགས་ལ་",
            "འཇུག་ཏུ་རུང་མི་རུང་ཇི་ལྟར་དང་",
            "འདི་སྐབས་ཀྱི་སྡོམ་བཟུང་འདི་དག་གིས་",
            "སོ་ཐར་གྱི་གོ་ཆོད་མི་ཆོད་ཇི་ལྟར་ལགས། ",
            "འགྲོ་མགོན་གཙང་པ་རྒྱ་རས་ཀྱི་གསུང་ལས། ",
            "ང་རྒས་ནས་རབ་བྱུང་བྱེད་པ་ནི། །",
            "སངས་རྒྱས་བསྟན་པའི་ཆེ་བ་ཡིན།།",
            "ཆོས་མགོ་མཇུག་ལོག་པར་མི་དགོངས་འཚལ།།",
            "ཞེས་གསུངས་པ་ལྟར། ",
            "སྔགས་ཀྱི་རྣལ་འབྱོར་པ་སླར་སོ་ཐར་གྱི་",
            "བསླབ་པ་བཞེས་མཁན་ཀྱང་མང་བར་",
            "བྱུང་སྣང་བའི་དགོངས་པ་གང་ཞིག་ལགས། ",
            "བྱང་ཆུབ་སེམས་དཔའི་སྡོམ་པའི་རྟེན་དུ་",
            "ཡང་སོ་ཐར་དགོས་པར་གསུངས་ཚུལ་ནི། ",
            "སོ་སོར་ཐར་པ་རིས་བདུན་གྱི། །",
            "རྟག་ཏུ་སྡོམ་གཞན་ལྡན་པ་ལ།།",
            "བྱང་ཆུབ་སེམས་དཔའི་སྡོམ་པ་ཡི། །",
            "སྐལ་བ་ཡོད་ཀྱི་གཞན་དུ་མིན།།",
            ""
        ],
        [
            "ཞེས་ལམ་སྒྲོན་ལས་གསུངས་པ་བཞིན་",
            "ངེས་པར་དགོས་པ་ལགས་སམ། ",
            "གཞན་ཡང་སོ་ཐར་གྱི་སྡོམ་པའི་དངོས་པོ་ནི་ཟ་མ་དང་། ",
            "མ་ནིང་དང་། ",
            "ལྷ་དང་གསུམ་ལ་མི་སྐྱེ་བར་གསུངས་ནདེ་དག་",
            "ལ་མི་སྐྱེ་བའི་རྒྱུ་གང་ཡིན་པ་དང་། ",
            "ཟ་མ་ཞེས་བྱ་བ་དེ་སྤྱིར་",
            "བུད་མེད་ལ་ངོས་འཛིན་མཁན་ཡོད་རུང་། ",
            "དེ་ནི་མིན་པར་གསལ་ཏེ་སྐྱེ་དགུའི་",
            "བདག་མོ་སོགས་དགྲ་བཅོམ་མང་པོ་དང་། ",
            "དགེ་སློང་མ་དཔལ་མོ་སོགས་",
            "བུད་མེད་རབ་བྱུང་མང་མོད་ཀྱི། ",
            "དེས་ན་ཟ་མ་དངོས་དེ་གང་ཞིག་ལགས་པ་དང་། ",
            "མ་ནིང་ཞེས་པ་ཕོ་མོའི་དབང་པོ་དང་",
            "མི་ལྡན་པ་ཞིག་ཡིན་ལགས་སམ། ",
            "ལྷ་ལ་སྡོམ་པ་མི་སྐྱེ་།",
            "བརྒྱ་བྱིན་ནི་ས་གསུམ་པའི་བྱང་སེམས་ཡིན་པར་མདོ་ལས་གསུངས་།",
            "སྡོམ་པ་མི་སྐྱེ་བའི་ལྷ་དེ་གང་ཞིག་",
            "ཡིན་ལགས་པ་སོགས་ཀྱི་ཐེ་ཚོམ་མ་རིག་པའི་",
            "མུན་ཚོགས་བསལ་བར་མཛད་དུ་།",
            ""
        ],
        [
            "ཡང་། ",
            "མགོན་པོ་བྱམས་པའི་སྨོན་ལམ་ཕྱི་ནང་དུ། ",
            "སྒྱུ་མ་ལྟ་བུའི་ཏིང་འཛིན། ",
            "དཔའ་བར་འགྲོ་བའི་ཏིང་འཛིན། ",
            "རྡོ་རྗེ་ལྟ་བུའི་ཏིང་འཛིན་དང་",
            "གསུམ་གསུངས་པའི་ནང་ཚན་གྱི། ",
            "རྡོ་རྗེ་ལྟ་བུ་དེ་ནི་བསྟན་བཅོས་ཐར་རྒྱན་སོགས་།",
            "ས་བཅུ་རྒྱུན་མཐའི་ཡེ་ཤེས་དེ་",
            "ཡིན་པར་གསུངས་སྣང་བ། ",
            "དེ་ལྟར་ན་འདིར་ཤེས་རབ་ཀྱི་",
            "སྨོན་ལམ་དུ་འོང་ཐང་བ་།",
            "བསམ་གཏན་གྱི་སྨོན་ལམ་དུ་",
            "བྱུང་བའི་དགོངས་པ་ཇི་ལྟར་ལགས་དང་། ",
            "སྒྱུ་མ་ལྟ་བུའི་ཏིང་འཛིན་ཞེས་པ་",
            "འཁོར་འདས་ཀྱི་ཆོས་ཐམས་ཅད་སྒྱུ་མ་ལྟར་",
            "མེད་བཞིན་སྣང་བའི་ཆོ་འཕྲུལ་དུ་",
            "རྟོགས་པ་ལ་འཇུག་པར་གོ་བས་དེ་ལྟར་ལགས་སམ། ",
            "དཔའ་བར་འགྲོ་བའི་ཏིང་འཛིན་དེ་",
            "གང་ཡིན་པ་གཏན་ནས་མ་གོ་བས་",
            "གང་ཡིན་གྱི་ཕེབས་གསལ་ཞུ་བ་དང་། ",
            "སྒོམ་གྱི་སྐབས་སུ། ",
            "ལྷག་མཐོང་ཞེས་པའི་མིང་འདི་བདག་ཅག་",
            "སོ་སྐྱེ་བྱིས་པ་རྣམས་མགོ་འཁོར་བའི་ཆེད་",
            "དགོངས་པ་ཅན་གྱི་སྒྲར་གསུངས་པ་ཡིན་ནམ་",
            "སྙམ་དུ་གོ་མ་བདེ་བ་ཞིག་དང་། ",
            "ཡིད་ལ་མི་བྱེད་པ་ཞེས་པའི་",
            "སྒྲ་འདི་དགོངས་མིན་དུ་གོ་ནའང་། ",
            "གང་ཡང་ཡིད་ལ་མི་བྱེད་དོ་སྙམ་ན་",
            "ནི་ཡིད་བྱེད་ཚབས་ཆེ་ཤོས་སུ་འགྱུར་ཞིང་",
            "ཅི་ཡང་མ་དྲན་པར་བརྗོད་པ་འདྲ་བ་",
            "དེ་ནི་ཧྭ་ཤང་གི་སྒོམ་ལྟར་སྟོང་པ་",
            "ཉི་ཚེ་བའི་ཕྱོགས་སུ་ལྷུང་བར་འགྱུར་ཕྱིར། ",
            "འདི་ཡང་དཀའ་བའི་གནས་ཤིག་ཏུ་བྱུང་ལགས། ",
            "༈ ཡང་། ",
            "ཧྭ་ཤང་གི་ལྟ་བ་བླུན་སྒོམ་དྲན་མེད་གཉིད་",
            "ཐུག་པོ་ལྟ་བུ་ཞེས་ཆད་ལྟའི་",
            "སྐྱོན་ཅན་དུ་གསུངས་པ་འདི་དང་། ",
            "རྒྱུད་འགྲེལ་དག་ཏུ། ",
            "གཉིད་སྟུག་པོ་ཤིན་ཏུ་སེམས་མེད་པ་ནི་ཆོས་ཀྱི་སྐུའོ།།",
            ""
        ],
        [
            "ཞེས་གསུངས་པ། ",
            "འདི་གཉིས་ཀྱི་ཁྱད་པར་གང་གིས་འབྱེད་པ་ལགས། ༈ ",
            "རྗེ་བཙུན་མར་པ་དེ་ཉིད་བལ་ཡུལ་",
            "ལི་ཤོ་ཀ་ར་ན་བཞུགས་སྐབས་སུ་",
            "དག་སྣང་ལ་མཁའ་འགྲོས་གདན་དྲངས་ནས་",
            "ལྷོ་ཕྱོགས་དཔལ་གྱི་རི་བོར་བྲམ་ཟེ་",
            "ཆེན་པོ་ས་ར་ཧ་དང་མཇལ་བའི་ཚེ་",
            "ཕྱག་ཆེན་གྱི་མན་ངག་གནང་བའི་རྩ་ཚིག་དེར། ",
            "ཇི་སྐད་དུ། ",
            "རྩ་བ་ཁྱིམ་ན་གནས་པའི་ཕྱིར། །",
            " ཡིད་ཀྱི་རྣམ་ཤེས་བཙོན་དུ་བཟུང་། །",
            " སྒོམ་པ་ཤེས་པ་ཕྱི་མ་ཡིས། །",
            " སེམས་ལ་ལྷན་པ་གདབ་ཏུ་མེད།། ",
            "ཅེས་གསུངས་པ་འདི་ལ་བདག་གི་བླུན་ཚོད་དུ། ",
            "རྩ་བ་ཁྱིམ་དུ་གནས་པ་ནི་ཀུན་གཞི་ཉིད་དང་། ",
            "ཡིད་ཀྱི་རྣམ་ཤེས་བཙོན་དུ་བཟུང་བ་ནི། ",
            "རྣམ་རྟོག་གམ་འགྱུ་བ་རང་མགོ་ཡན་དུ་",
            "མི་འཆོར་བར་དྲན་པས་ཟིན་པ་དང་། ",
            "སྒོམ་པ་ཤེས་པ་ཕྱི་མ་ཡིས། །",
            "ཞེས་སྐད་ཅིག་ཕྱི་མའི་སྒོམ་བློའི་རྟོག་པ་དེས། ",
            "སེམས་ལ་ལྷན་པ་གདབ་ཏུ་མེད་པ་ནི། ",
            "སྔ་མ་རྣམ་རྟོག་ངོས་ཟིན་པ་དེ་ལས་",
            "སླར་སྒོམ་ལོགས་སུ་བཙལ་རྒྱུ་མེད་ཅེས་པའི་",
            "བརྡར་གོ་བས་དེ་ལྟར་ཡིན་མིན་གྱི་",
            "དོན་འགྲེལ་སྐུ་དྲིན་སྐྱོང་བ་།",
            "༈ ཡང་། ",
            "སྐབས་འདིར་འཕོ་བའི་གདམས་ངག་གི་",
            "དོགས་གནད་འགའ་ཞིག་སྙན་དུ་གསོལ་།",
            "དེ་ཡང་། ",
            "ཕ་རོལ་པོ་དེའི་ལུས་ལྷར་གསལ་བའི་",
            "ནང་དབུས་སུ་རྩ་དབུ་མ་མཚན་ཉིད་",
            "བཞི་ལྡན་དང་སྙིང་གར་རྣམ་ཤེས་ཀྱི་",
            "ངོ་བོ་ཧཱུྃ་ཡིག་གི་རྣམ་པ་དེ་རང་ཉིད་ཀྱི་",
            "ཏིང་འཛིན་དང་ཧིཀ་གིས་སྤོར་བར་གསུངས་ན",
            "དིང་སང་ལ་ལའི་ཕྱག་བཞེས་སུ་ཕུང་པོའི་མདུན་དུ། ",
            "ཉེ་འཁོར་སོགས་ཐམས་ཅད་ཚོགས་པའི་",
            "སར་ལྷ་སྐུ་རྩ་ཡིག་སོགས་དམིགས་རིམ་རྣམས་",
            "སྐད་གསངས་མཐོན་པོས་དམིགས་པ་སྤྲོད་པའི་སྲོལ་འདུག་པ། ",
            "དེ་ལ་གསང་སྔགས་གསང་སྒྲོགས་ཀྱི་",
            "ཉེས་པ་ཡོད་མེད་ཇི་ལྟར་དང་། ",
            "ཕ་རོལ་པོ་ལ་ལྷར་བསྐྱེད་ནས་རྣམ་ཤེས་",
            "སྤར་བའི་མཇུག་ཏུ་བསྐྱེད་རིམ་བསྡུ་",
            "བ་སོགས་དགོས་སམ་མི་དགོས་དང་། ",
            "ལྷར་མ་གསལ་བར་རྣམ་ཤེས་སྤར་དུ་",
            "རུང་མི་རུང་ཅི་ལྟ་བུ་དང་། ",
            "དེའི་ཚེ་རང་ཉིད་ཀྱང་ལྷ་རུ་",
            "གསལ་དགོས་མི་དགོས་དང་། ",
            "ཕ་རོལ་པོའི་རྣམ་ཤེས་སྤོར་བར་བྱེད་པ་ལ་",
            "རང་ཉིད་ཀྱི་དམིགས་པ་མ་གཏད་པའི་",
            "ཐབས་ནི་ནམ་ཡང་མ་མཆིས་ལ",
            ""
        ],
        [
            "གཏད་ཆེས་ན་",
            "རང་ཡང་ལྷན་དུ་འཕོ་བར་ཉེན་པའམ། ",
            "མཐར་ཡང་ཚེ་ལ་གཟན་པ་སོགས་བཤད་འདུག་པས། ",
            "དེས་ན་འདི་དག་གི་ཐེ་ཚོམ་གྱི་གནས་རྣམས་དཀྲོལ་བའི་བཀའ་དྲིན་།",
            "ཡང་ཞུ་འབུལ་གྱི་དོན་ཚན་གཅིག་།",
            "འཕགས་པའི་གནས་བརྟན་བཅུ་དྲུག་འདི་དག་གི་ཁུངས་དང་",
            "ལོ་རྒྱུས་སོགས་ཀྱི་ཡིག་ཆ་ཁུངས་ཐུབ་ཞིག་ནི་མ་རྙེད་།",
            "གལ་ཏེ་རྙེད་ཀྱང་དམུས་ལོང་གི་མར་གྱི་དཔེ་དོན་བཞིན་འགྱུར་ཕྱིར། ",
            "དོགས་གཅོད་ཞུ་རྒྱུར། ",
            "སྟོན་པའི་ཉན་ཐོས་རྣམས་ཀྱི་ནང་ནས་འདི་རྣམས་བསྟན་པའི་ཞབས་འདེགས་སུ་ཆེད་གཉེར་དུ་བྱོན་པའི་རྒྱུ་གང་ལགས་པ་དང་། ",
            "༈ མཚན་གནས་བརྟན་དུ་བརྗོད་ལུགས་ཀྱིས། ",
            "གྲུབ་མཐའ་ཡང་གནས་བརྟན་པའི་སྡེ་ཉིད་ལགས་སམ། ",
            "སངས་རྒྱས་སྟོང་ཐམས་ཅད་ལ་གནས་བརྟན་བཅུ་དྲུག་རེ་འབྱོན་ནམ་ཤཱཀྱའི་བསྟན་པ་གཅིག་པུར་ལགས། ",
            "ངག་རྒྱུན་འགའ་ཞིག་ཏུ་གནས་བཅུ་རྒྱ་གར་རྒྱ་ནག་ལུགས་གཉིས་དང་། ",
            "ཧྭ་ཤང་ཡོད་པ་འདི་རྒྱ་ནག་ལུགས་ཡིན་པ་དང་། ",
            "གནས་བརྟན་རྣམས་ཧྭ་ཤང་གི་བུ་ཡིན་པར་བཤད་པ་སོགས་སྣ་ཚོགས་དང་། ",
            "གཞན་ཡང་བདག་ནི་སྔར། ",
            "ཧྭ་ཤང་ཞེས་པ་མི་གཅིག་ཁོ་ནར་གོ་ཡོད་ན",
            "འང་། ",
            "ད་ལམ་སྐལ་བཟང་དགའ་བྱེད་ཀྱི་ཕེབས་ནང་དུ། ",
            "ཧྭ་ཤང་ཞིག་ལ་སྒོམ་གྱི་མན་ངག་བསླབ་ཚུལ་བྱུང་བས་ནང་། ",
            "ཧྭ་ཤང་གི་སྡེ་རིགས་བཞིན་ཡོད་པ་ལགས་སམ། ",
            "ལར་གནས་བཅུ་ལུགས་གཉིས་ཐ་དད་ཡོད་ངེས་ཡིན་ན་",
            ""
        ],
        [
            "ནི་མཚན་སོགས་ཀྱང་ཐ་དད་དུ་",
            "འོང་ཐང་ཡང་མི་སྣང་བ་དང་། ",
            "སྒྲ་གཅན་འཛིན་ནི་སྟོན་པའི་སྲས་ཡིན་ཚེ་",
            "ཧྭ་ཤང་གི་བུ་ཡིན་དོན་མི་འདུག་པ་སོགས་ཀྱི། ",
            "ངག་རྒྱུན་ལ་ནི་ཡིད་བརྟན་མི་ཐུབ་པར་གོ་།",
            "རྗེ་བཙུན་གཙུག་ལག་འཕྲེང་བའི་ཆོས་འབྱུང་ཆེན་མོར། ",
            "དགེ་བའི་བཤེས་གཉེན་གྱི་རྟོགས་བརྗོད་",
            "ལུང་འདྲེན་དུ་མཛད་པ་དེར། ",
            "སྐྱེ་དགུ་རྣམས་ཚེ་ལོ་ཡར་འཕེལ་གྱི་བདུན་བརྒྱ་པ་།",
            "གནས་བརྟན་ཐམས་ཅད་དངོས་སུ་བྱོན་ཏེ་",
            "ཐུབ་པའི་བཀའ་མ་ལུས་པ་རིན་པོ་ཆེའི་",
            "མཆོད་རྟེན་དུ་བསྡུས་པ་ལ་ཕྱག་དང་",
            "མཆོད་པ་སོགས་རྒྱ་ཆེར་མཛད་པའི་",
            "མཐར་གནས་བརྟན་རྣམས་རང་རང་གི་",
            "ཐུགས་ཀ་ནས་རང་བྱུང་གི་མེ་ཕྱུངས་ཏེ་",
            "མྱ་ངན་ལས་འདས་པའི་སྐུ་གདུང་",
            "ཙམ་ཡང་མེད་པར་མཛད་ཅིང་། ",
            "མཆོད་རྟེན་དེ་ཡང་འོག་ཏུ་རིམ་གྱིས་",
            "ནུབ་ནས་གསེར་གྱི་ས་གཞི་ལ་",
            "བཞུགས་པར་འགྱུར་ཚུལ་གསུངས་པ་འདི་དང་། ",
            "པདྨ་བཀའི་ཐང་ཡིག་ཏུ། ",
            "ཤཱཀྱའི་བསྟན་པ་འགྲིབ་ཚུལ་ལུང་བསྟན་པའི་སྐབས་སུ། ",
            "ཚེ་ལོ་བཅུ་པ་ལ་ནི་མཐིལ་དུ་།",
            "ཅེས་གསུངས་ཚེ། ",
            "འདི་གཉིས་མི་མཐུན་པར་བྱུང་བས། ",
            "བསྟན་པའི་གནས་ཚད་སོགས་ཇི་ལྟར་ངེས་པ་ལགས། ༈ ",
            "གནས་བརྟན་རྣམས་ཀྱི་ཞར་ལ་དྷརྨཱ་ཏཱ་",
            "ངེས་པར་འོང་བའི་རྒྱུ་མཚན་ཡང་གང་ཞིག་ལགས། ",
            "འདི་དག་གི་འཕྲོས་ལ་བརྟེན་པས་འདུལ་བའི་",
            "སྐབས་དོན་འགའ་ཞིག་ཞུ་བར་བགྱི་ན",
            "སྤྱིར་རབ་ཏུ་བྱུང་བ་ལ་ཆོས་གོས་རྣམ་གསུམ་དུ་",
            "གྲགས་པའི་གསུམ་པོ་གང་གང་ལགས་པ་དང་། ",
            "དེ་བཞིན་དུ་མཁོ་བའི་ཡོ་བྱད་བཅུ་གསུམ་པོ་ཇི་ལྟར་དང་། ",
            "ཡང་སྔགས་ནང་པའི་གཞུང་ལུགས་ཀྱི་",
            "སྐྱེ་འཆི་སྐུ་གསུམ་གྱི་ངོ་བོར་ལྷུན་གྱིས་གྲུབ་ཚུལ་ལས། ",
            "སྐྱེ་བ་སྤྲུལ་སྐུའི་དག་སྦྱོར་གྱི་སྐབས་དེར། ",
            "མངལ་གྱི་ཁྲུ་མ་ཆོས་གོས་ཉིད་ཅེས་སོགས་",
            "གསུངས་པ་ལས་སྣམ་སྦྱར་གྱི་སྒྲོས་མི་འདུག་ཚེ། ",
            "སྣམ་སྦྱར་ཆོས་གོས་ཀྱི་ཁོངས་སུ་འདུ་བ་ལགས་སམ། ",
            "ཁྱད་པར་དུ་ཉན་ཐོས་སྡེ་པ་བཞིའི་དབྱེ་བ་བཤད་སྐབས་སུ། ",
            "དེ་ཡང་ཕལ་ཆེན་སྡེ་པ་ལ།།",
            ""
        ],
        [
            "སྣམ་ཕྲན་ཉི་ཤུ་རྩ་ལྔ་ནས།།",
            "བདུན་གྱི་བར་འདོད་དུང་གིས་མཚན། །",
            "ཞེས་པ་དང་། ",
            "ཐམས་ཅད་ཡོད་སྨྲའི་སྡེ་།",
            "སྣམ་ཕྲན་དགུ་ནས་ཉེར་ལྔའི་བར། །",
            "ཞེས་དང་། ",
            "གནས་བརྟན་པའི་སྡེ་པར། ",
            "སྣམ་ཕྲན་ལྔ་ནས་ཉེར་གཅིག་བར། །",
            "ཞེས་དང་། ",
            "མང་བཀུར་གནས་བརྟན་པ་དང་མཚུངས།།",
            "ཞེས་བཤད་འདུག་པར། ",
            "ཡང་གུ་རུ་རིན་པོ་ཆེ་པདྨ་འབྱུང་གནས་ཀྱི་",
            "བཞེད་པ་མཁས་པ་ཀློང་ཆེན་པས་ངལ་གསོ་",
            "སྐོར་གསུམ་གྱི་གཞུང་དུ་གསུངས་པ་ནི། ",
            "སྡེ་བཞིའི་དབྱེ་ཚུལ་དང་། ",
            "སྣམ་ཕྲན་གྱི་གྲངས་སོགས་ཀྱང་གོང་གི་",
            "འདི་དང་ཅུང་མི་མཐུན་པར་འདུག་པ། ",
            "གང་ལྟར་ཡང་སྣམ་ཕྲན་གླེགས་བུ་",
            "སོགས་ལ་ངོས་འཛིན་མི་གཅིག་པ་མང་ཞིང་",
            "ཤིན་ཏུ་གོ་དཀའ་བར་བྱུང་བས་",
            "གང་ལྟར་ལགས་པ་དང་། ",
            "ཁ་དོག་ཀྱང་གནས་བརྟན་གྱི་སྐུ་རྣམས་ལ་ནི་",
            "སྔོ་ལྗང་སོགས་སྣ་ཚོགས་ཡོང་འདུག་པ་",
            "དེ་ལྟར་རུང་བ་ལགས་སམ། ",
            "དེ་བཞིན་དུ་ཤམ་ཐབས་དང་གདིང་བ་",
            "སོགས་ཀྱི་མཚན་ཉིད་དང་། ",
            "ལྷུང་བཟེད་ཀྱང་དགེ་སློང་ཕོ་མོ་སོ་སོ་ལ་",
            "ཚད་ཐ་དད་དུ་དགོས་པར་གྲགས་ན་ཇི་ལྟར་དང་། ",
            "ཆབ་རིལ་ལ་དབྱིབས་མི་འདྲ་བ་",
            "གཉིས་སྣང་བའི་ཁྱད་དོན་དང་ཆབ་ལེན་པའི་",
            "དགོས་པ་ནི་ཁ་ཟས་ཀྱི་རོ་ལ་ཞེན་པ་",
            "གཅོད་ཐབས་ཡིན་ཟེར་བ་ཐོས་ཀྱང་། ",
            "དེ་ལྟར་ན་སྔ་ཆབ་ལེན་པ་སོགས་",
            "དགོས་མེད་དུ་ཐལ་ཚེ་དགོས་ཆེད་ཅི་ལྟ་བུ་དང་། ",
            "ལར་ཡང་རབ་ཏུ་བྱུང་བའི་རྟགས་དང་",
            "ཆ་ལུགས་ལ་ཁྱད་པར་གྱི་དགོས་དོན་དང་",
            "ཕན་ཡོན་གང་ལགས་པ་དང་། ",
            "༈ སྟན་ལ་འདུག་པ་དང་། ",
            "ཟས་ཀྱི་དུས་སུ་ལྷམ་འབུད་པའི་",
            "ཕྱག་སྲོལ་གྱི་དགོས་ཆེད་ཅི་ཡིན་པ་དང་། ",
            "༈ འདུལ་བ་ནས་གོས་བུག་པ་ཅན་ནམ་",
            "སྦུབས་ཅན་གྱི་རིགས་སྤོང་བར་",
            "གསུངས་པའི་དགོས་ཆེད་ཇི་ལྟར་དང་། ",
            "ལྷམ་ལ་ཡུ་བ་མི་བྱེད་པ་ཡང་",
            "དེ་ལ་དགོངས་པ་ལགས་སམ། ",
            "དེ་ལྟར་ན་དིང་སང་སེར་མོ་བ་སྤྱིའི་རིགས་འགག་དང་། ",
            "ཤམ་ཐབས་དཀྱུས་མ་འདི་དག་བུག་པ་ཅན་དུ་",
            "འགྲོའམ་མི་འགྲོ་སོགས་ཇི་ལྟར་ལགས། ",
            "༈ གཞན་ཡང་སྔགས་ཀྱི་རྒྱུད་འགྲེལ་དག་ཏུ། ",
            "སྡེ་པ་བཞི་པོ་འདི་ནང་གི་",
            "རྩ་འདབ་འཁོར་ལོ་བཞི་ལ་སྦྱོར་བ་དང་། ",
            "ལྷའི་ཞལ་བཞི་དང་སྦྱོར་ཚུལ་སོགས་ཀྱང་",
            "གསུངས་སྣང་བ་ལ་ཐེ་ཚོམ་བྱུང་བས། ",
            "མི་ཤེས་རྨོངས་པའི་མུན་པ་སེལ་བ་ཞིག་",
            "བདག་དང་མ་འོངས་པའི་གང་ཟག་ལ་ཐུགས་རྗེས་དགོངས་ཏེ་",
            ""
        ],
        [
            "གནང་བར་གསོལ་བ་འདེབས་སོ།།",
            "༈ གཞན་ཡང་ཕྲན་བུའི་འདོད་དོན་གསོལ་བ་ནི། ",
            "ཞ་ལུ་ལོ་ཆེན་གྱིས་མཛད་པའི་དག་ཡིག་ཟ་མ་ཏོག་དང་། ",
            "དག་ཡིག་གཞན་ཡང་གང་ལ་བལྟས་ཀྱང་། ",
            "མགོ་ཅན་གྱི་སྐབས་སུ་ཛ་ཡིག་ས་མགོ་ཅན་འདི་མ་བསྟན་འདུག་པ་དང་། ",
            "དེ་མཚུངས་གསུང་རབ་ཆེན་མོ་དབུ་ཅན་ཐམས་ཅད་ལའང་ལར་མི་འདུག་ཅིང་། ",
            "གཤར་མ་ལ་ནི་སྔར་གྱི་དཔེ་རྙིང་ཤིན་ཏུ་དག་པ་རྣམས་ལའང་ས་ཛ་འདི་ཉིད་ངེས་པར་བྲིས་འདུག་པ། ",
            "གཟབ་གཤར་གཉིས་ལ་སྡེབ་ཐ་དད་འོང་བ་མི་སྲིད་ཕྱིར། ",
            "ཚུལ་འདི་ཇི་ལྟར་ལགས་པའི་ཐེ་ཚོམ་དང་། ",
            "༈ ཡང་སྔགས་ཀློག་གི་སྐབས་སུ། ",
            "སྣར་ཐང་ལོ་ཙཱས་མཛད་པ་སོགས་གང་མཐོང་ཀུན་།",
            "གྷ་ཛྷ་ཌྷ་དྷ་བྷ་རྣམས་མ་གཏོགས་གཞན་བརྩེགས་མ་ཐམས་ཅད་ཕྲལ་ཏེ་འདོན་དགོས་པར་བཤད་།",
            "ངག་རྒྱུན་ལ། ",
            "ཀྴ། ",
            "ཙྪ། ",
            "འདི་དག་མ་ཕྲལ་བར་འདོན་པའི་སྲོལ་དང་། ",
            "གཞན་ཡང་། ",
            "ཧྱ། ",
            "བྷྱོ། ",
            "ཨ་མྲྀ་ཏ། ",
            "ཤཱུནྱ་ཏ་འདི་རྣམས་ལ་ཡང་སྔགས་ཀློག་ལྟར་།",
            "ཧེ། ",
            "བྷ་ཡོ། ",
            "ཨ་མིར་ཏ། ",
            "ཤཱུནེ་ཏ། ",
            "ཞེས་པ་ལྟ་བུར་བརྗོད་དགོས་མདོག་ཁ་ཡང་། ",
            "དིང་སང་ཕལ་ཆེར་ནི། ",
            "ཧ་ཡ། ",
            "འབྱོ། ",
            "ཨ་མྲི་ཏ། ",
            "ཤཱུནེ་ཏ་ཞེས་པ་འདྲ་བར་ཀློག་འདུག་པས་ཤིན་ཏུ་ཐེ་ཚོམ་ཆེ་ཞིང་",
            "འདི་འདྲའི་རིགས་ཀྱི་འདོན་ལུགས་ཡིད་མི་ཆེས་པ་མང་པོ་ཞིག་སྣང་བ་སྙན་དུ་ཞུར་མ་ལང་ལགས། ",
            "༈ གཞན་ཡང་ཕྲན་བུའི་སྐབས་དོན་དུ། ",
            "ཆོས་པ་རྣམས་ལོག་པའི་འཚོ་བ་ལྔ་པོ་སྤང་དགོས་པར་གསུངས་པ་ལས་ལོག་འཚོ་ལྔ་དེ་གང་གང་ཡིན་པ་དང་། ",
            "༈ ཡང་ཐམས་ཅད་ཀྱི་ཁ་གཏམ་ལ་ནི་འཇིག་རྟེན་ཆོས་བརྒྱད་ཆེ་ཆུང་སོགས་ཟེར་བཞིན་དུ། ",
            "བརྒྱད་པོ་གང་ཡིན་པ་ནི་གོ་མཁན་དཀོན་པས་འདིའི་ངེས་གསལ་དང་། ",
            "༈ ཡང་། ",
            "ཁམས་གསུམ། ",
            "ས་གསུམ། ",
            "སྲིད་པ་གསུམ། ",
            "འཇིག་རྟེན་གསུམ་ཞེས་པ་འདི་དག་གཅིག་གམ་ཐ་དད་པའི་ཚུལ་གང་ལགས་པ་སོགས། ",
            "དེ་ལྟར་བདག་འདྲའི་རྣམ་རྟོག་གང་ཤར་ཐམས་ཅད་ཡིག་གཟུགས་སུ་བཀོད་པ་འདི་འདྲ་བ་རྣམས། ",
            "ཞབས་པད་དམ་པའི་དྲུང་དུ་འབུལ་བར་མི་འོས་ཀྱང་། ",
            "སྙིགས་དུས་ཕྱོགས་མཐའི་བཙུན་པ་བདག་སྒྲོ་འདོགས་གཅོད་པའི་ཡུལ་དང་རེ་ས་གཞན་དུ་མ་རྙེད་པའི་སྡུག་ཡུས་ཀྱི་སྙན་དུ་ཕུལ་ཐལ་བ་ལ་དགོངས་ཀློང་ཟབ་མོ་ཁྲེལ་བ་མེད་ངོས་།",
            ""
        ],
        [
            "སངས་རྒྱས་ལ་མཛད་རྒྱུ་སེམས་ཅན་གྱི་",
            "དོན་ལས་མི་མངའ་ཕྱིར་བདག་སོགས་ཀྱི་",
            "སྐལ་བ་དང་འཚམས་པའི་ལན་གྱི་རིམ་པ་ཇི་ལྟར་འོས་པ། ",
            "ཐུགས་དམ་རིན་པོ་ཆེའི་སད་རྐྱེན་",
            "མི་འགྱུར་བའི་སྐབས་བསྟུན་དུ་",
            "ཞུ་ཞེས་ཞེས་གསོལ་བ་འདེབས་པ་ལགས། ",
            "༈ འདི་ཡན་གྱི་ལན་དུ། ",
            "ཆོས་ཚུལ་སྣ་ཚོགས་ལས་བརྩམས་ཏེ་",
            "འབེལ་གཏམ་དུ་བགྱིས་པའི་རབས་",
            "མེ་ཏོག་ཆུན་འཕྱང་ཞེས་བྱ་བའི་དཔེ་ཚན་གཅིག་ཡོད་དོ།།",
            "༈ བསྟན་དང་འགྲོ་བའི་སྲོག་ཤིང་རྡོ་རྗེ་འཛིན།།",
            "སྲིད་ཞིའི་འཆིང་བ་གཅོད་པའི་མགོན་པོ་མཆོག །གང་གི་ཞབས་སེན་བཀྲ་ཤིས་འཁོར་ལོའི་དཔལ། །",
            "མི་འགྱུར་རྡོ་རྗེའི་ལྟེ་བར་དགོད་དུ་གསོལ།།",
            "ཞེས་པའི་གསོལ་བ་འདེབས་པ་སྔོན་དུ་བཏང་།",
            "སྐབས་འདིར་གསོལ་དོན། ",
            "༈ གསང་སྔགས་ཀྱི་བསྙེན་སྒྲུབ་གྲངས་ཚད་བཤད་པའི་སྐབས་དག་ཏུ། ",
            "འབུམ་ཕྲག་མན་དང་དུང་ཕྱུར་ཡན་ལ་ནི་",
            "ཐམས་ཅད་བཞེད་ཚུལ་མཐུན་ཚེ་གོ་བདེ་ན",
            ""
        ],
        [
            "འང་། ",
            "བྱེ་བ་དང་ས་ཡ་འདི་གཉིས་རྩིས་དཔེ་སོགས་མང་པོར་",
            "སྔ་རྟིང་འདྲེན་ལུགས་མི་མཐུན་པ་ཁོ་ནར་བྱུང་བས། ",
            "གང་ཡིན་ཐེ་ཚོམ་དང་། ༈ ",
            "བསྙེན་སྒྲུབ་གང་བྱེད་ཀྱི་བསྙེན་ཚད་དེའི་",
            "བཅུ་ཆའི་གྲངས་དང་མཚུངས་པའི་བསྙེན་པ་",
            "ཁ་སྐོང་གི་སྦྱིན་སྲེག་འབུལ་དགོས་པར་གསུངས་ན",
            "དེ་ཉིད་དཔེར་ན་བསྙེན་པ་འབུམ་ཕྲག་གཅིག་བཟླ་བ་།",
            "འབུམ་གྱི་བཅུ་ཆ་ནི་ཁྲི་ཡིན་ཚེ་སྦྱིན་སྲེག་",
            "ཁྲི་ཕྲག་གཅིག་འབུལ་དགོས་པར་འགྱུར་བ་དེ་།",
            "ཆོ་ག་ཚར་གཅིག་གི་ཁོངས་ནས་",
            "སྲེག་རྫས་ཡམ་ཤིང་ལ་སོགས་",
            "ཁྲི་ཕྲག་ཕུལ་བས་རུང་བ་ཡིན་ནམ། ",
            "ཆོ་ག་ཚར་ཁྲི་ཚོ་ངེས་པར་འགྲོ་",
            "དགོས་སམ་ཇི་ལྟར་ལགས། ༈ ",
            "སྲེག་རྫས་ཁྲི་ཕྲག་ཕུལ་བས་ཆོག་པ་ཡིན་ནའང་། ",
            "འཇིག་རྟེན་གྱི་མེ་ལྷ་དང་ཡེ་ཤེས་ཀྱི་",
            "དཀྱིལ་འཁོར་ལྷ་ཚོགས་གཉིས་ཀར་",
            "འབུམ་དགོས་པ་ལགས་སམ། ",
            "དཀྱིལ་འཁོར་པ་ཁོ་ན་ལ་གྲངས་ཚང་བར་",
            "ཕུལ་བས་རུང་བ་ལགས་སམ་ཅི་ལྟར་ལགས། ",
            "༈ མཆོད་རྫས་དང་སྲེག་རྫས་གཉིས་ཀ་གྲངས་ཚང་བ་",
            "དགོས་སམ་སྲེག་རྫས་ཁོ་ན་ཡིན་པ་དང་། ",
            "༈ ལར་ཡང་སྦྱིན་སྲེག་གི་སྐབས་འདིར་དཀྱིལ་འཁོར་",
            "ལྷ་ཚོགས་མ་བསྐྱེད་པའི་གོང་དེར་",
            "འཇིག་རྟེན་མེ་ལྷ་ཞིག་ངེས་པར་བསྐྱེད་པའི་ཕྱག་སྲོལ་སྣང་བ་འདི་ལ་དགོས་པ་གང་ཞིག་ལགས། ",
            "ཁྱད་པར་ཕག་མོའི་སྦྱིན་སྲེག་མཛད་མཁན་ཕལ་ཆེར། ",
            "མེ་ཐབ་ཏུ་ཆོས་འབྱུང་གི་དཀྱིལ་འཁོར་བྲིས་པ་ལ་",
            "འཇིག་རྟེན་མེ་ལྷ་བསྐྱེད་པར་མཛད་པ་འདི་ལ་",
            "ཤིན་ཏུ་ཐེ་ཚོམ་བྱུང་ལགས་ཤིང་། ",
            "ཡང་དཔལ་མཁའ་སྤྱོད་པའི་སློབ་མ་ལྷའི་",
            "མིང་ཅན་གྱིས་མཛད་པའི་ཕག་མོའི་",
            "ཟིན་བྲིས་ལ་ནི་འཇིག་རྟེན་མེ་ལྷར་",
            "བསྐྱེད་པར་བཤད་མི་འདུག་པ་དང་། ",
            "གཞན་ཡང་བདག་བླུན་པོའི་འོལ་ཚོད་ལ་",
            "འདི་ལྟར་ཡང་དྲན་ཏེམེའི་མཆོད་སྦྱིན་གྱི་",
            "སྐབས་འདིར་སྔོན་དུ་མེ་ལྷ་",
            "ངེས་པར་བསྐྱེད་དགོས་པ་ཞིག་ཡིན་།",
            ""
        ],
        [
            "འབྱུང་བ་གཞན་གསུམ་ལ་ཡང་མཚུངས་ཕྱིར། དཔེར་།",
            "སཱཙྪ་ལྟ་བུར་ཡང་དང་པོར་ས་བདག་",
            "ཐེ་སེ་སོགས་སུ་བསྐྱེད་པར་འགྱུར་བས། ",
            "དེས་ན་ཚུལ་འདིའི་དགོས་དོན་ཅི་ལྟ་བུ་ཞིག་ལགས། ༈ ",
            "ཡང་། ",
            "རབ་གནས་དང་སྦྱིན་སྲེག་ལ་ལའི་གཞུང་དུ། ",
            "ཙཱ་རུའི་བཟའ་བ་ཞེས་བྱ་བ་དགོས་པ་",
            "འདི་ཉིད་ཚོགས་འཁོར་དངོས་ནི་མིན་པར་སྣང་ཚེ། ",
            "འདིའི་ངོ་བོ་དང་ངེས་ཚིག་",
            "དགོས་ཆེད་སོགས་ཇི་ལྟར་ལགས། ",
            "༈ གཞན་ཡང་ཚེ་འདས་ཀྱི་མིང་བྱང་ལ་",
            "སྦྱང་བ་དང་ཁྲུས་ཆོག་སོགས་ཐམས་ཅད་",
            "དཀྱིལ་འཁོར་ལྷོ་སྒོའི་ཕྱོགས་ཁོ་ནར་བྱེད་ཅིང་། ",
            "མིང་ཡང་ལྷོ་སྒོ་ཆོ་ག་ཞེས་སུ་གྲགས་པར་གདའ་བ། ",
            "སྒོ་གཞན་དུ་བྱ་མི་རུང་བའམ། ",
            "ལྷོ་སྒོ་རང་དུ་བྱེད་དགོས་པའི་",
            "གཏན་ཚིགས་ཅི་ཞིག་ལ་གསལ་བ་དང་། ",
            "༈ གང་ཟག་ཕལ་པའི་རིགས་འཆི་བ་ཀུན་",
            "ཞག་ཕྱེད་དང་བཞིར་རྣམ་ཤེས་བརྒྱལ་ཞིང་།",
            "ཞག་གྲངས་དེ་ཉིད་ཚང་བ་ན་",
            "བརྒྱལ་སངས་པ་ཡིན་ནོ་ཞེས་གྲགས་པ་དང་། ",
            "དབུས་གཙང་གི་ཡུལ་ཕྱོགས་སུ་ནི། ",
            "ཞག་ཕྱེད་དང་བཞི་འདས་མཚམས་དེར་བླ་",
            "མའམ་འདྲེན་མཆོག་མཁན་ཞིག་གིས་",
            "ཁྲུས་ཆོག་དང་དབང་བསྐུར་སོགས་",
            "བྱེད་ཐུབ་ན་མི་ཐུབ་ལྟ་བུའི་སྲོལ་སྣང་བས། ",
            "ཞག་གྲངས་དེ་ལྟ་བུའི་ངེས་པ་ཅན་འབྱུང་བ་ལགས་སམ། ",
            "ཡང་རྗེ་ཉིད་ཀྱིས་མཛད་པའི་བར་དོའི་སྤྱི་དོན་དུ། ",
            "ཐིམ་རིམ་རྣམས་བྱ་རྫོགས་ཀྱི་སྐད་ཅིག་མའི་",
            "ཡུན་དུ་གསུངས་པའི་བྱ་རྫོགས་ཀྱི་ཡུན་ཚད་།",
            "རྩིས་ཀྱི་གསང་བ་སྟག་རྣ་ཅན་གྱི་མདོ་ལས་ནི། དཔེར་།",
            "བུད་མེད་བལ་མི་སྐྱེན་མི་བུལ་བ་",
            "ཞིག་གིས་བལ་འདབ་སྣ་ནར་གྱིས་དྲངས་།",
            ""
        ],
        [
            "སླར་འཕང་ལ་དཀྲིས་པའི་བར་གྱི་",
            "ཡུན་ཚད་དེ་ལ་བྱ་རྫོགས་ཀྱི་སྐད་ཅིག་ཏུ་བཤད་ཅིང་། ",
            "དུས་མཐའི་སྐད་ཅིག་ནི། ",
            "གྱད་ཀྱིས་སེ་གོལ་གཏོགས་པའི་ཡུན་གཅིག་ལ་",
            "གསུངས་ནའདི་སྐབས་ཀྱི་བྱ་རྫོགས་ཀྱང་",
            "གོང་གི་འདི་ཀ་དང་མཚུངས་པ་ལགས་སམ། ",
            "བཞེད་ཚུལ་གཞན་མཆིས་པ་ལགས། ",
            "༈ ཡང་ཞུ་དོན་གསུང་རབ་རྣམས་སུ་",
            "མངོན་པར་རྫོགས་པར་སངས་རྒྱས་པ་དང་། ",
            "ཡང་དག་པར་རྫོགས་པའི་སངས་རྒྱས་གཉིས་",
            "སོ་སོར་གསུངས་སྣང་ཚེ། ",
            "དེ་གཉིས་ཀྱི་དབྱེ་བ་གང་གིས་འབྱེད་པ་དང་། ",
            "༈ སངས་རྒྱ་བ་དང་། ",
            "འཚང་རྒྱ་བའི་ཚིག་ཟུར་འདི་གཉིས་ནི་",
            "འདས་མ་འོངས་ཀྱི་རྣམ་དབྱེ་ཡིན་ནམ་སྙམ་པས། ",
            "དེ་ལྟར་ཡིན་ལགས་སམ། ",
            "ལས་རྒྱུ་འབྲས་ཀྱི་སྐབས་རྣམས་སུ། ",
            "གང་ཞིག་རྒྱུ་འབྲས་ཀྱི་ཚུལ་ཇི་ལྟ་བ་",
            "གོ་བཞིན་དུ་སྤང་བླང་མི་བྱེད་པར་",
            "ཁྱད་དུ་གསོད་པ་དག་ནི་རྣམ་སྨིན་",
            "རབ་ཏུ་ལྕི་བར་གཞི་གྲུབ་མོད་ཀྱང་། ",
            "དེ་ལྟར་མ་ཡིན་པའི་འགྲོ་བ་མི་ལུས་",
            "ཙམ་པོ་བ་ཀླ་ཀློ་ལྟ་བུའམ། ",
            "དུད་འགྲོའི་རིགས་གཅན་ཟན་ལ་སོགས་པ་དང་། ",
            "མདོར་ན་དགེ་སྡིག་གི་སྣང་བ་ཡེ་མེད་པ་",
            "དག་གིས་སྲོག་གཅོད་སོགས་བྱས་པའི་",
            "སྡིག་པའི་རྣམ་སྨིན་གོང་མ་དེ་དང་",
            "ཁྱད་མེད་དུ་འབྱུང་ངམ་འོན་ཏེ་",
            "ཅུང་ཟད་ཁྱད་མཆིས་སམ་ཇི་ལྟ་བུ་ལགས། ",
            "༈ གཞན་ཡང་ཐོར་བུའི་ཞུ་མཆིད་།",
            "གཏོར་ཆོག་སོགས་མང་པོར། ",
            "གཏན་པ་མེད་པའི་མཆོད་སྦྱིན་རྒྱལ་པོ་ལ།།",
            "སྤྱན་འདྲེན་འཁོར་དང་བཅས་ཏེ་གཤེགས་སུ་གསོལ།།",
            "ཞེས་འབྱུང་བའི་སྐབས་ཀྱི་གཏན་པ་མེད་པ་ཞེས་པའི་",
            "དོན་འཇུག་པ་མ་གོ་བས་གང་ཞིག་ལགས། ",
            "འདི་ཡན་གྱི་དྲིས་ལན་ནི་ཐོར་བུའི་",
            "དྲིས་ལན་གྱི་དཔེ་ཚན་དེ་ཉིད་ཡིན་ལ",
            ""
        ],
        [
            "འདིར་མ་འདུས་པའི་དྲི་བའི་ཚིག་ཕྲ་རྒྱས་ཕལ་ཆེར་ནི་དྲིས་ལན་ཉིད་ལ་འཁོད་པའི་གཤིས་ཀྱིས་འདིར་མ་བྲིས་པ་ལགས་སོ། །",
            "དགེའོ།།།།"
        ]
    ]
}