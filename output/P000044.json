{
    "version": "P000044",
    "reviewed_text": [
        [
            "བློ་གྲོས་མཐའ་ཡས་པའི་མཛོད། ",
            "མཛད་པ་པོ། ",
            "རྨ་བྱ་བ་བྱང་ཆུབ་བརྩོན་འགྲུས། ",
            "རབ་བྱེད་བཅོ་ལྔ་པ། ",
            "རང་བཞིན་བརྟག་པ། ",
            "རང་བཞིན་བརྟག་པ་ལའང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "ལང་ཀར་གཤེགས་པ་ལས། ",
            "ཇི་ལྟར་རབ་རིབ་ཅན་དག་གིས། །",
            " སྐྲ་ཤད་ལོག་པར་འཛིན་པ་ལྟར། །",
            " དེ་བཞིན་དངོས་པོར་རྟོག་པ་འདི། །",
            " བྱིས་པས་ལོག་པར་རྣམ་པར་བཏགས།། ",
            "རང་བཞིན་མེད་ཅིང་རྣམ་རིག་མེད།། ",
            "ཀུན་གཞི་མེད་ཅིང་དངོས་མེད་ལ།། ",
            "བྱིས་པ་ངན་པ་རྟོག་གེ་བ། ། ",
            "རོ་དང་འདྲ་པས་འདི་དག་བཏགས།། ",
            "ཞེས་དང༌། ",
            "རྒྱལ་བའི་ཡུམ་ལས། ",
            "དངོས་པོ་སྟོང་པ་ཉིད་དང༌། ",
            "དངོས་པོ་མེད་པ་སྟོང་པ་ཉིད་དང༌། ",
            "རང་བཞིན་སྟོང་པ་ཉིད་དང༌། ",
            "གཞན་གྱི་དངོས་པོ་སྟོང་པ་ཉིད་",
            "ཅེས་མདོར་བསྡུས་ནས་སྟོང་པ་ཉིད་བཞིར་",
            "གསུངས་པའི་དོན་རིགས་པས་",
            "ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་དངོས་པོའི་རང་བཞིན་གྱི་ངོ་བོ་དང་",
            "དེའི་སྒྲུབ་བྱེད་ཕྲད་པ་བཀག་པ་དེ་ལྟ་ན་ཡང༌། ",
            "མྱུ་གུ་དང་འདུ་བྱེད་ལ་སོགས་པ་",
            "ཕྱི་ནང་གི་དངོས་པོ་རྣམས་ནི་",
            "རང་བཞིན་དུ་ཡོད་པ་ཉིད་དེ་ས་བོན་དང་",
            "མ་རིག་པ་ལ་སོགས་པའི་རྒྱུ་རྐྱེན་ལ་བརྟེན་ནས་",
            "འབྱུང་བའི་ཕྱིར་རོ་སྙམ་ན",
            ""
        ],
        [
            "དེ་ཁོ་ན་ཉིད་དུ་རྟགས་མ་གྲུབ་ལ་ཐ་སྙད་དུ་རྒྱུ་རྐྱེན་ལ་བརྟེན་ནས་",
            "འབྱུང་བ་ཉིད་ཀྱིས་སྒྱུ་མ་ལྟར་རང་བཞིན་མེད་པ་ཡིན་ནོ་ཞེས་",
            "བསྟན་པའི་ཕྱིར་རབ་ཏུ་བྱེད་པ་འདི་བཀོད་པ་ཡིན་ནོ།། ",
            "གཉིས་པ་གཞུང་བཤད་པ་ལ་གསུམ་།",
            "མཐའ་བཞིའི་སྤྲོས་པ་དགག་པ་དང༌། ",
            "བཀག་པའི་དོན་དུ་ལྟ་བ་སྨད་པ་དང༌། ",
            "དབུ་མ་ལ་བློ་སྦྱར་བར་གདམས་པའོ།།",
            "དང་པོ་༼མཐའ་བཞིའི་སྤྲོས་པ་དགག་པ་༽ལའང་",
            "རང་བཞིན་གཞན་དངོས་དགག་པ་དང༌། ",
            "དངོས་པོ་དངོས་མེད་དགག་པ་གཉིས་ལས། ",
            "དང་པོ་༼རང་བཞིན་གཞན་དངོས་དགག་པ་༽ལའང་གཉིས་ལས། ",
            "རེ་ཞིག་རང་བཞིན་དགག་པ་ལ་གཉིས་།",
            ""
        ],
        [
            "བརྟེན་ནས་འབྱུང་བས་དང༌། ",
            "གཞན་དུ་འགྱུར་བས་དགག་པའོ།།",
            "དང་པོ་ཕྱི་ནང་གི་དངོས་པོ་རྣམས་རང་བཞིན་མེད་དེ་",
            "བརྟེན་ནས་འབྱུང་བའི་ཕྱིར་སྒྱུ་མ་བཞིན་ནོ།།",
            "ཞེས་པའི་ཁྱབ་པ་རང་བཞིན་རྟེན་འབྱུང་དུ་",
            "མི་རུང་བར་སྟོན་པ་ལ་གཉིས་ལས། ",
            "༼དང་པོ་༽རེ་ཞིག་རང་བཞིན་རྒྱུ་རྐྱེན་ལས་འབྱུང་བ་དོན་མེད་པ་ནི། ",
            "རང་བཞིན་རྒྱུ་དང་རྐྱེན་ལས་ནི། ། ",
            "འབྱུང་བར་རིགས་པ་མ་ཡིན་ནོ།། ",
            "བྱེ་བྲག་ཏུ་སྨྲ་བ་དག་མ་འོངས་པ་ན་",
            "ཡོད་པའི་རང་བཞིན་རྒྱུ་རྐྱེན་ལ་བརྟེན་ནས་",
            "ད་ལྟར་དུ་འབྱུང་བར་སྨྲ་བ་ལ་",
            "མ་འོངས་པ་ན་ཡོད་པའི་རང་བཞིན་ནི་",
            "རྒྱུ་དང་རྐྱེན་ལས་འབྱུང་བར་རིགས་པ་མ་ཡིན་ཏེ་",
            "གྲུབ་ཟིན་པའི་ཕྱིར་ད་ལྟ་བའི་",
            "དངོས་པོ་བཞིན་ནོ་ཞེས་པའོ།།",
            ""
        ],
        [
            "གཉིས་པ་རང་བཞིན་རྒྱུ་རྐྱེན་ལས་འབྱུང་བར་འགལ་བ་ནི། ",
            "ཡང་མདོ་སྡེ་པ་དང་སེམས་ཙམ་པ་དག་",
            "སྔར་མ་གྲུབ་པ་ཕྱིས་རྒྱུ་རྐྱེན་ལ་བརྟེན་ནས་",
            "རང་བཞིན་དུ་འབྱུང་བས་ཉེས་པ་དེར་མི་འགྱུར་རོ་སྙམ་ན",
            "དེ་ལ་ཧ་ཅང་ཐལ་བ་དགོད་པ་དང༌། ",
            "འདོད་པ་ལ་གནོད་པ་བརྗོད་པ་དང༌། ",
            "ཐ་སྙད་དུ་རང་གི་ལུགས་བརྗོད་པ་གསུམ་ལས། ",
            "དང་པོ་༼ཧ་ཅང་ཐལ་བ་དགོད་པ་༽ནི། ",
            "རྒྱུ་དང་རྐྱེན་ལས་བྱུང་བ་ཡི། ། ",
            "རང་བཞིན་བྱས་པ་ཅན་དུ་འགྱུར།། ",
            "ཁྱོད་འདོད་པའི་རང་བཞིན་ནི་བྱས་པ་ཅན་དུ་འགྱུར་ཏེ་",
            "རྒྱུ་དང་རྐྱེན་ལས་བྱུང་བའི་ཕྱིར་བུམ་པ་བཞིན་ཅེས་པའོ།། ",
            "གཉིས་པ་༼འདོད་པ་ལ་གནོད་པ་བརྗོད་པ་༽ནི། ",
            "རང་བཞིན་བྱས་པ་ཅན་ཞེས་བྱར། ། ",
            "ཇི་ལྟ་བུར་ན་རུང་བར་འགྱུར།། ",
            "དེ་ལྟར་འདོད་པ་ཡིན་ནོ་སྙམ་།",
            ""
        ],
        [
            "རང་བཞིན་བྱས་པ་ཅན་ཞེས་བྱར། ",
            "ཇི་ལྟ་བུར་ན་རུང་བར་འགྱུར་ཏེ་",
            "འཇིག་རྟེན་ན་རང་གི་ངོ་བོ་ནི་རང་བཞིན་ནོ་",
            "ཞེས་མེའི་ཚ་བ་ལྟར་དེའི་ངོ་བོ་མི་འདོར་ཞིང་",
            "དེ་བདག་གིར་བྱེད་པས་དེ་ལ་མི་འཁྲུལ་བ་ལ་",
            "རང་བཞིན་ཞེས་བརྗོད་ལ",
            "དེ་ལ་ནི་མེའི་ཚ་བ་དང་ཆུའི་གཤེར་བ་ལྟར་",
            "རྒྱུ་རྐྱེན་གཞན་དངཕྲད་པས་མ་བསྐྱེད་ཅིང་",
            "མ་བཅོས་པར་དགོས་ཏེ་",
            "དེ་ལྟ་མ་ཡིན་ན་ཆུའི་ཚ་བའམ་སའི་གཤེར་བ་ལྟར་",
            "རྒྱུ་རྐྱེན་གཞན་དང་ཕྲད་པས་བསྐྱེད་པ་ནི་",
            "དེ་མི་འདོར་ཞིང་བདག་གིར་བྱེད་པ་དང་",
            "མི་འཁྲུལ་བར་མི་རུང་བས་",
            "རང་བཞིན་དུ་མི་འཐད་པའི་ཕྱིར་རོ། །",
            "དེ་ལྟ་ཡིན་ན་ཚ་བ་ཉིད་ཀྱང་",
            "མེའི་རང་བཞིན་དུ་མི་རུང་།",
            "ཆུའི་ཚ་བ་ལྟར་རྒྱུ་རྐྱེན་གྱིས་བྱས་པའི་ཕྱིར་རོ། །",
            "མ་གྲུབ་པ་མ་ཡིན་ཏེ་",
            ""
        ],
        [
            "མེ་གཙུབ་ཤིང་ལ་སོགས་པས་བསྐྱེད་ཅིང་",
            "མེ་ལས་ངོ་བོ་གཞན་པའི་ཚ་བ་མེད་པའི་ཕྱིར་དང༌། ",
            "མེ་དང་ཚ་བ་རྒྱུ་རྐྱེན་གྱིས་བསྐྱེད་ཀྱང་",
            "ཆུའི་ཚ་བ་ལྟར་མེ་ཚ་བར་རྒྱུ་རྐྱེན་གཞན་དང་ཕྲད་པས་",
            "བསྐྱེད་པ་མ་ཡིན་ནོ་ཞེས་ཀྱང་བརྗོད་པར་མི་ནུས་ཏེ",
            "མེ་ཚ་བར་གཙུབ་ཤིང་ལ་སོགས་པ་ཉིད་ཀྱིས་བསྐྱེད་པའི་ཕྱིར་རོ། །",
            "མེའི་རང་བཞིན་ཚ་བའོ་ཞེས་འཇིག་རྟེན་ལ་གྲགས་པས་ཀྱང་མི་གནོད་།",
            "དེ་ལ་མ་གྲགས་པར་ནི་མི་སྨྲའི་",
            "དེ་ཁོ་ན་ཉིད་ཀྱི་རང་བཞིན་དུ་མི་རིགས་པར་སྨྲ་བ་ཡིན་ལ་",
            "འཇིག་རྟེན་དེ་ཁོ་ནའི་དོན་ལ་ཚད་མ་མ་ཡིན་པའི་ཕྱིར་རོ། །",
            " གསུམ་པ་༼ཐ་སྙད་དུ་རང་གི་ལུགས་བརྗོད་པ་༽ནི། ",
            "རང་བཞིན་དག་ནི་བཅོས་མིན་དང༌། །",
            " གཞན་ལ་ལྟོས་པ་མེད་པ་ཡིན།། ",
            "ཚ་བ་ལ་སོགས་པ་ཇི་ལྟར་སྣང་བ་འདི་མེ་ལ་སོགས་པ་",
            "དངོས་པོ་རྣམས་ཀྱི་དེ་ཁོ་ནའི་རང་བཞིན་མ་ཡིན་གྱི་",
            "གཟུགས་བརྙན་ལ་སོགས་པ་ལྟར་འཁྲུལ་པའི་ངོ་ན་",
            "དེ་ལྟར་སྣང་བའི་ངོ་བོ་བརྫུན་པ་ཡིན་ན",
            "འོ་ན་དངོས་པོ་རྣམས་ཀྱི་དེ་ཁོ་ནའི་རང་བཞིན་ཇི་ལྟ་བུ་ཞིག་ཡིན་ཅེ་།",
            ""
        ],
        [
            "མདོ་ལས། ",
            "ཡི་གེ་མེད་པའི་ཆོས་རྣམས་ལ།། ",
            "ཉན་པ་གང་ཡིན་སྟོན་པ་གང༌། །",
            " སྒྲོ་བཏགས་པ་ལས་ཡི་གེ་མེད།། ",
            "དེ་ནི་ཉན་ཅིང་སྟོན་པའང་ཡིན།། ",
            "ཅེས་གསུངས་པའི་ཚུལ་གྱིས་ཆོས་རྣམས་ཀྱི་",
            "དེ་ཁོ་ན་ཉིད་སྒྲ་བློའི་ཡུལ་དུ་མ་གྲུབ་པས་",
            "རང་གི་ངོ་བོས་བསྟན་པར་མི་ནུས་།",
            "གདུལ་བྱ་རྣམས་ཀྱིས་དེའི་རང་བཞིན་",
            "ཕྱིན་ཅི་མ་ལོག་པ་སྤྲོས་པའི་མཚན་མ་ཅིར་ཡང་མི་གནས་པའི་",
            "ཚུལ་གྱིས་རྟོགས་པར་བྱ་བའི་ཕྱིར་",
            "ཐ་སྙད་དུ་སྒྲོ་བཏགས་ནས་",
            "སྟོན་པ་ནི་ཟག་པ་མེད་པའི་ཡེ་ཤེས་ཀྱི་",
            "ཡུལ་ཆོས་རྣམས་ཀྱི་དེ་ཁོ་ནའི་རང་བཞིན་དག་གི་",
            "མཚན་ཉིད་ནི་ངོ་བོ་རྒྱུ་རྐྱེན་གྱིས་བཅོས་མ་མིན་པ་དང༌། ",
            "ཐ་སྙད་རྣམ་འཇོག་ཆོས་གཞན་ལ་ལྟོས་པ་མེད་པ་དང༌། ",
            "གཞན་དུ་མི་འགྱུར་བ་སྟེ་ཆོས་གསུམ་དང་ལྡན་པ། ",
            "དུས་གསུམ་ཆར་དུ་ཡང་དེ་ལ་མི་འཁྲུལ་བ་",
            "གཉུག་མའི་ངོ་བོ་ཡིན་ལ",
            ""
        ],
        [
            "དེའི་མཚན་གཞི་ནི་དེ་བཞིན་གཤེགས་པ་རྣམས་",
            "བྱོན་ཡང་རུང་མ་བྱོན་ཡང་རུང་སྟེ་",
            "ཆོས་རྣམས་ཀྱི་ཆོས་ཉིད་འདི་གནས་པ་ཁོ་ནའོ་",
            "ཞེས་གསུངས་པའི་ཚུལ་གྱིས་ཆོས་རྣམས་",
            "འཕགས་པའི་མཉམ་བཞག་མི་རྟོག་པའི་ཡེ་ཤེས་ཀྱི་ངོ་ན་",
            "དགག་སྒྲུབ་ལ་སོགས་པའི་སྤྲོས་པའི་མཚན་མ་གང་དུ་ཡང་",
            "གྲུབ་པ་མེད་པའི་རང་བཞིན་སྟོང་པ་ཉིད་ཡིན་ཏེ",
            "ཆོས་རྣམས་ཀྱི་རང་བཞིན་ནི་མ་བྱས་ཤིང་",
            "རྣམ་པར་མ་བྱས་པ་སྟེ་འདི་ལྟར་ཉན་ཐོས་རྣམས་ཀྱིས་",
            "མ་བྱས་ཞེས་གསུངས་པའི་ཚུལ་གྱིས་",
            "ཆོས་རྣམས་གདོད་ནས་སྟོང་པ་ཉིད་དུ་གནས་པ་ཡིན་གྱི་",
            "ཆོས་གཞན་གྱིས་སྟོང་པ་ཉིད་དུ་བྱས་པ་མ་ཡིན་པ་དང༌། ",
            "གང་ཕྱིར་དངོས་པོ་ཐམས་ཅད་ནི། ། ",
            "ངོ་བོ་ཉིད་ཀྱིས་སྟོང་རིག་བྱ།། ",
            "སྟོང་ཞེས་བྱ་བ་དེ་ཡང་སྟོང༌། །",
            " འདི་ལྟར་མི་སྟོང་ཡོད་མ་ཡིན།། ",
            "ཅེས་པའི་ཚུལ་གྱིས་ཆོས་ཐམས་ཅད་",
            "རང་རང་གི་རང་བཞིན་གྱིས་ཀྱང་སྟོང་པས་",
            "འདིས་སྟོང་གི་འདིས་མི་སྟོང་",
            "ཞེས་རྣམ་འཇོག་ཆོས་གཞན་ལ་མི་ལྟོས་པ་དང༌། ",
            "སྐད་ཅིག་གཉིས་པར་རམ་རྒྱུན་གྱི་མཐར་ཡང་",
            "སྟོང་ཉིད་ལས་གཞན་དུ་མི་འགྱུར་བས་",
            "ཇི་སྐད་བཤད་པའི་མཚན་ཉིད་གསུམ་དང་ལྡན་པའི་ཕྱིར་རོ། །",
            "དོན་དེ་ཉིད་ཀྱི་དབང་དུ་མཛད་ནས་",
            "རྒྱལ་བའི་ཡུམ་ལས། ",
            "གཟུགས་ནི་གཟུགས་ཀྱིས་སྟོང་ངོ༌།།",
            "དེ་ཅིའི་ཕྱིར་ཞེ་།",
            ""
        ],
        [
            "དེའི་རང་བཞིན་དེ་ཡིན་པའི་ཕྱིར་རོ་ཞེས་དང༌། ",
            "སློབ་དཔོན་ཉིད་ཀྱིས་ཀྱང༌། ",
            "མེ་ཡི་རང་བཞིན་ཚ་བ་དང༌། །",
            " བུ་རམ་རང་བཞིན་མངར་བ་ལྟར། །",
            " དེ་བཞིན་ཆོས་རྣམས་ཐམས་ཅད་ཀྱི། །",
            " རང་བཞིན་སྟོང་པ་ཉིད་དུ་འདོད།། ",
            "ཅེས་གསུངས་པ་ཡིན་ནོ།།",
            "སྔར་ཆོས་རྣམས་ལ་",
            "རང་རང་གི་རང་བཞིན་མེད་པར་",
            "བསྟན་པ་དང་ཡང་མི་འགལ་།",
            "ཆོས་རྣམས་དེ་ཁོ་ན་ཉིད་དུ་",
            "རང་བཞིན་ཅིར་ཡང་གྲུབ་པ་མེད་པར་",
            "གནས་པ་ལ་དེ་དག་གི་",
            "རང་བཞིན་སྟོང་པ་ཉིད་ཡིན་ནོ་",
            "ཞེས་སྒྲོ་བཏགས་ནས་བསྟན་པར་ཟད་ཀྱི་",
            "དེ་ཡོད་མེད་ལ་སོགས་པ་ཤེས་བྱའི་ཆོས་སུ་",
            "གྲུབ་པར་ཁས་མ་བླངས་པའི་ཕྱིར་རོ། །",
            " ༼གཉིས་པ་༽གཞན་དུ་འགྱུར་བས་རང་བཞིན་དགག་པ་།",
            "ཧ་ཅང་ཐལ་བ་དགོད་པ་དང༌། ",
            "དེའི་ཁྱབ་པ་བསྟན་པ་དང༌། ",
            "རང་བཞིན་བཀག་པ་ལ་སྐྱོན་སྤང་བ་གསུམ་ལས། ",
            "དང་པོ་༼ཧ་ཅང་ཐལ་བ་དགོད་པ་༽ནི། ",
            "གལ་ཏེ་རང་བཞིན་གྱིས་ཡོད་།",
            ""
        ],
        [
            "དེ་ནི་མེད་ཉིད་མི་འགྱུར་རོ། །",
            " གཞན་ཡང་འོག་གི་གལ་ཏེ་མེའི་ཚ་བ་ལ་སོགས་པ་",
            "དངོས་པོ་རྣམས་རང་བཞིན་གྱིས་ཡོད་ན་",
            "དེ་ནི་དུས་ནམ་ཡང་མེད་པ་ཉིད་དུ་མི་འགྱུར་རོ་ཞེས་པའོ།། ",
            "གཉིས་པ་༼དེའི་ཁྱབ་པ་བསྟན་པ་༽ནི། ",
            "རང་བཞིན་གཞན་དུ་འགྱུར་བ་ནི། །",
            " ནམ་ཡང་འཐད་པར་མི་འགྱུར་རོ། །",
            " ཁྱབ་པ་མ་གྲུབ་ཅེས་ཀྱང་བརྗོད་པར་མི་ནུས་ཏེ་",
            "གང་གི་ཕྱིར་ནམ་མཁའི་མི་སྒྲིབ་པ་ལྟར། ",
            "རང་བཞིན་གཞན་དུ་འགྱུར་བ་ནི། །",
            "ནམ་ཡང་འཐད་པར་མི་འགྱུར་།",
            "གལ་ཏེ་གཞན་དུ་འགྱུར་ན་ཆུའི་ཚ་བའམ་མེའི་རྩེ་ལྔ་པ་ལྟར་",
            "སྔར་བཤད་པའི་རང་བཞིན་གྱི་དོན་དེ་མི་འདོར་ཞིང་",
            "བདག་གིར་བྱེད་པས་དེ་ལ་མི་འཁྲུལ་པ་ཉིད་མེད་པས་",
            "རང་བཞིན་དུ་མི་རུང་བར་དགོངས་པའོ།།",
            ""
        ],
        [
            "འདོད་པར་ཡང་མི་ནུས་ཏེ་",
            "དངོས་པོ་རྣམས་ལ་མ་དཔྱད་པ་ཕ་རོལ་ལ་གྲགས་པ་མངོན་སུམ་རྗེས་དཔག་གིས་རྒྱུན་ཆད་པ་དང་",
            "རྫས་སྐད་ཅིག་གཉིས་པར་འགྱུར་བ་དམིགས་པས་སོ།།",
            "དེའི་ཕྱིར་སྒྱུ་མའི་སྐྱེས་བུ་ལྟར་རྣམ་པར་འགྱུར་བའི་ཆོས་ཅན་ཡིན་པས་དངོས་པོ་རྣམས་རང་བཞིན་མེད་དོ་ཞེས་ཤེས་པར་བྱའོ།། ",
            "གསུམ་པ་",
            "༼རང་བཞིན་བཀག་པ་ལ་སྐྱོན་སྤང་བ་༽ནི། ",
            "རང་བཞིན་ཡོད་པ་མ་ཡིན་ན།། ",
            "གཞན་དུ་འགྱུར་བ་གང་གི་ཡིན།། ",
            "རང་བཞིན་ཡོད་པ་ཡིན་ན་ཡང༌། ། ",
            "གཞན་དུ་འགྱུར་བ་ཇི་ལྟར་རུང༌། །",
            " གལ་ཏེ་དངོས་པོ་རྣམས་ལ་རང་བཞིན་འགའ་ཞིག་ཡོད་པ་མ་ཡིན་ན་",
            ""
        ],
        [
            "ནམ་མཁའི་མེ་ཏོག་ལྟར་གཞན་དུ་འགྱུར་བ་གང་གི་ཡིན་ཏེ་",
            "གཞན་འགྱུར་ཉིད་མེད་པར་ཐལ་བ་ལས་",
            "དེ་ཡོད་པས་རང་བཞིན་ཡོད་དོ་ཞེ་།",
            "སྔར་བཀག་པས་གཞན་དུ་འགྱུར་བ་བདེན་པར་ཡོད་པ་མ་གྲུབ་།",
            "རང་བཞིན་མེད་ཀྱང་སྒྱུ་མའི་སྐྱེས་བུ་ལྟར་",
            "གཞན་དུ་འགྱུར་བར་སྣང་བ་མི་འགལ་ལོ། །",
            "དེ་ལྟར་མ་ཡིན་ཏེ་ཁྱོད་ལྟར་དངོས་པོ་རྣམས་",
            "རང་བཞིན་དུ་ཡོད་པ་ཡིན་ན་ཡང༌། ",
            "ནམ་མཁའི་མི་སྒྲིབ་པ་ལྟར་གཞན་དུ་འགྱུར་བ་གང་གི་ཡིན་ཏེ་",
            ""
        ],
        [
            "གཞན་དུ་འགྱུར་བར་མི་རིགས་པའི་ཕྱིར་",
            "གཞན་དུ་འགྱུར་བར་སྣང་བ་ལ་རང་བཞིན་མེད་པས་ཁྱབ་པས་",
            "དེས་རང་བཞིན་ཡོད་པར་དཔོག་པའི་རྟགས་འགལ་བ་ཡིན་ནོ།། ",
            "གཉིས་པ་གཞན་དངོས་དགག་པ་ནི། རང་བཞིན་ཡོད་པ་མ་ཡིན་ན།། ",
            "གཞན་གྱི་དངོས་པོ་ག་ལ་ཡོད།། ",
            "གཞན་གྱི་དངོས་པོའི་རང་བཞིན་ནི། །",
            " གཞན་གྱི་དངོས་པོ་ཡིན་ཞེས་བརྗོད།། ",
            "གལ་ཏེ་དངོས་པོ་རྣམས་ལ་རང་བཞིན་མེད་ན་གཞན་བཞིན་ནམ་གཞན་གྱི་དངོས་པོ་ཡོད་དོ་སྙམ་།",
            "ཕྱི་ནང་གི་དངོས་པོ་རྣམས་ལ་སྔར་བཀག་པས་རང་བཞིན་ཡོད་པ་མ་ཡིན་པའི་ཕྱིར་ན་",
            "གཞན་གྱི་དངོས་པོ་ཡང་ག་ལ་ཡོད་།",
            ""
        ],
        [
            "དེའི་ཁྱབ་པ་ནི་ཚ་བ་ལྟ་བུའི་རང་བཞིན་འགའ་ཞིག་ཁོ་ན་ལ་",
            "གཤེར་བ་ལྟ་བུའི་རང་བཞིན་གཞན་འགའ་ཞིག་ལ་ལྟོས་ནས་",
            "གཞན་གྱི་དངོས་པོར་འཇོག་པ་ལྟར། ",
            "རང་བཞིན་འགའ་ཞིག་ལས་གཞན་གྱི་དངོས་པོའང་ཡིན་ལ་",
            "དེ་ཉིད་ཀྱི་རང་བཞིན་ཡང་ཡིན་པ་ཞིག་ལ་ནི་གཞན་གྱི་དངོས་པོའི་རང་བཞིན་ཡིན་ཞེས་",
            "བརྗོད་པ་ཡིན་པས་དེ་ལ་ཡང་རང་བཞིན་གྱིས་ཁྱབ་དགོས་སོ།།",
            "གཉིས་པ་དངོས་པོ་དངོས་མེད་དགག་པ་ལའང་གཉིས་ལས། ",
            "དང་པོ་རིགས་པས་དགག་པ་།",
            "རེ་ཞིག་དངོས་པོ་དགག་པ་ནི། ",
            "རང་བཞིན་དང་ནི་གཞན་དངོས་དག །",
            " མ་གཏོགས་དངོས་པོ་ག་ལ་ཡོད།། ",
            "རང་བཞིན་དང་ནི་དངོས་པོ་དག །",
            " ཡོད་ན་དངོས་པོ་འགྲུབ་པར་འགྱུར།།",
            ""
        ],
        [
            "དེ་ལྟར་རང་བཞིན་གཞན་དངོས་བཀག་ཀྱང་དངོས་པོ་ཙམ་པོ་ནི་མ་བཀག་པས་ཡོད་དོ་སྙམ་།",
            "ཁྱབ་བྱེད་རང་བཞིན་དང་ནི་གཞན་དངོས་དག ",
            "ཡོད་ན་ཁྱབ་བྱ་དངོས་པོ་ཙམ་པོའང་འགྲུབ་པར་འགྱུར་བ་ཞིག་།",
            "ཆོས་རྣམས་ལ་དེ་གཉིས་སྔར་བཀག་པས་མ་གྲུབ་པའི་ཕྱིར་",
            "ནམ་མཁའི་མེ་ཏོག་ལྟར་དངོས་པོ་ཙམ་པོའང་མེད་དོ་ཞེས་པའི་རྟགས་དོན་གྱིས་གནས་།",
            "ཁྱབ་པ་དེ་ཉིད་གསལ་བར་འཆད་པ་ནི། ",
            "རང་བཞིན་དང་ནི་གཞན་དངོས་དག །མ་གཏོགས་དངོས་པོ་ག་ལ་ཡོད།།",
            "ཅེས་པ་།",
            "གཞི་དངོས་པོ་ལ་ཆོས་དེ་གཉིས་དངོས་འགལ་ཡིན་པའི་ཕྱིར་རོ་སྙམ་དུ་དགོངས་པའོ།།",
            ""
        ],
        [
            "གཉིས་པ་དངོས་མེད་དགག་པ་ནི། ",
            "གལ་ཏེ་དངོས་པོ་མ་གྲུབ་ན།། ",
            "དངོས་མེད་འགྲུབ་པར་མི་འགྱུར་རོ། །",
            " དངོས་པོ་གཞན་དུ་གྱུར་པ་ནི། །",
            " དངོས་མེད་ཡིན་པར་སྐྱེ་བོ་སྨྲ།། ",
            "དེ་ལྟར་དངོས་པོ་མ་གྲུབ་མོད་དངོས་མེད་ནི་མ་བཀག་པས་ཡོད་དོ་སྙམ་།",
            "གལ་ཏེ་ཕྱི་ནང་གི་ཆོས་རྣམས་ལ་དངོས་པོ་སྔར་བཀག་པས་མ་གྲུབ་པའི་ཕྱིར་ན་དངོས་མེད་ཀྱང་འགྲུབ་པར་མི་འགྱུར་རོ། །",
            "ཁྱབ་པ་མ་གྲུབ་ཅེས་ཀྱང་བརྗོད་པར་མི་ནུས་ཏེ་",
            "འཇིག་རྟེན་ན་སྐྱེ་བོ་དག་དགག་བྱ་དངོས་པོ་གཞན་དུ་གྱུར་པ་སྟེ་",
            "དེ་ཞིག་པའམ་བཀག་པ་ལ་དངོས་མེད་ཡིན་ཅེས་སྨྲ་བ་ཡིན་པས་བཀག་པའང་དགག་བྱ་ལ་",
            "ལྟོས་པ་ཡིན་ནོ་ཞེས་པའི་དོན་ཏོ།།",
            ""
        ],
        [
            "གཉིས་པ་ངེས་དོན་གྱི་ལུང་གིས་དགག་པ་ནི། ",
            "བཅོམ་ལྡན་དངོས་དང་དངོས་མེད་པ། །",
            " མཁྱེན་པས་ཀཱ་ཏྱཱ་ཡ་ན་ཡི། །",
            " གདམས་ངག་ལས་ནི་ཡོད་པ་དང༌། །",
            " མེད་པ་གཉིས་ཀའང་དགག་པ་མཛད།། ",
            "དེ་ལྟར་རང་བཞིན་གཞན་དངོས་དང་དངོས་པོ་དངོས་མེད་དུ་ལྟ་བ་རིགས་པ་དང་འགལ་བས་",
            "དེ་ཁོ་ན་ཉིད་ཇི་ལྟ་བ་བཞིན་འཇུག་པ་མིན་པའི་ཕྱིར་",
            "བཅོམ་ལྡན་འདས་དངོས་པོ་དང་དངོས་པོ་མེད་པའི་རང་བཞིན་ཇི་ལྟར་གནས་པ་བཞིན་ཕྱིན་ཅི་མ་ལོག་པར་མཁྱེན་པས་ཡིད་ཆེས་ཤིང་",
            "ཚད་མའི་སྐྱེས་བུར་གྱུར་པས་སྡེ་པ་ཀུན་གྱིས་ལུང་དུ་ཁས་ལེན་པའི་ཀཱ་ཏྱཱ་ཡ་ན་ཡི། ",
            "གདམས་ངག་ལས་ནི་ཀཱ་ཏྱཱ་ཡ་ན་གང་གི་ཕྱིར་འཇིག་རྟེན་འདི་ནི་ཕལ་ཆེར་ཡོད་པ་ཉིད་དང་མེད་པ་ཉིད་ལ་མངོན་པར་ཞེན་ཏེ",
            "དེ་ན་སྐྱེ་བ་དང་",
            "རྒ་བ་དང་",
            "ན་བ་དང་",
            "འཆི་བ་དང་",
            "མྱ་ངན་དང་",
            "སྨྲེ་སྔགས་འདོན་པ་དང་",
            "སྡུག་བསྔལ་བ་དང་",
            "ཡིད་མི་བདེ་བ་དང་",
            "འཁྲུག་པ་དག་ལས་ཡོངས་སུ་གྲོལ་བར་མི་འགྱུར་ཞེས་ཡོད་པ་དང་མེད་པར་ལྟ་བ་གཉི་གའང་གདུལ་བྱའི་སྐྱེ་བོ་ཐར་པ་འདོད་པ་རྣམས་ལ་དགག་པར་མཛད་པ་ཡིན་ནོ།།",
            "དེ་ལྟར་མཐའ་བཞིའི་སྤྲོས་པ་བཀག་།",
            "༼གཉིས་པ་",
            "༽བཀག་པའི་མཐའ་བཞི་པོ་དེ་དག་ཏུ་ལྟ་བ་སྨད་པ་ནི། ",
            "གང་དག་རང་བཞིན་གཞན་དངོས་དང༌། །",
            " དངོས་དང་དངོས་མེད་ཉིད་ལྟ་བ། །",
            " དེ་དག་སངས་རྒྱས་བསྟན་པ་ལ།། ",
            "དེ་ཉིད་མཐོང་བ་མ་ཡིན་ནོ།།",
            ""
        ],
        [
            "དེ་ལྟར་ལུང་དང་རིགས་པས་ཆོས་རྣམས་ཡང་དག་པར་རང་བཞིན་གཞན་དངོས་དང་དངོས་པོ་དངོས་མེད་ཀྱིས་སྟོང་པར་གྲུབ་བཞིན་དུ། ",
            "རང་གི་སྡེ་པ་དངོས་པོར་སྨྲ་བ་གང་དག་མ་རིག་པའི་རབ་རིབ་ཀྱིས་བློའི་མིག་ཉམས་པས་ཕྱིན་ཅི་ལོག་ཏུ་གཟུགས་གཟུགས་སུ་རུང་བ་དང༌། ",
            "ཚོར་བ་ཉམས་སུ་མྱོང་བ་དང༌། ",
            "རྣམ་པར་ཤེས་པ་ཡུལ་སོ་སོར་རིག་པ་ལ་སོགས་པའི་རང་བཞིན་དང༌། ",
            "གཟུགས་སེམས་སེམས་ལས་བྱུང་བ་གསུམ་གཞན་ཞེས་གཞན་དངོས་དང་དེ་གསུམ་ག་ད་ལྟར་བའམ་",
            "སེམས་དང་སེམས་བྱུང་ཙམ་དངོས་པོར་ཡོད་ཅེས་དང༌། ",
            "འདས་མ་འོངས་དང་རྣམ་པར་རིག་བྱེད་མ་ཡིན་པ་དང༌། ",
            "མི་ལྡན་པའི་འདུ་བྱེད་རྫས་སུ་མེད་ཅེས་སམ། ",
            "གཟུང་འཛིན་གཉིས་དངོས་མེད་ཉིད་དུ་ལྟ་བ་དེ་དག་སངས་རྒྱས་ཀྱི་བསྟན་པ་ལ་སྔར་བཤད་པའི་",
            "རྟེན་འབྲེལ་གྱི་དེ་ཁོ་ན་ཉིད་ཇི་ལྟ་བ་བཞིན་ཕྱིན་ཅི་མ་ལོག་པར་མཐོང་བ་མ་ཡིན་ནོ་ཞེས་པའོ།། ",
            "གསུམ་པ་མཐར་འཛིན་གྱི་ལྟ་བ་དོར་ཏེ་དབུ་མ་ལ་བློ་སྦྱར་བར་གདམས་པ་ནི། ",
            "ཡོད་ཅེས་བྱ་བ་རྟག་པར་འཛིན།། ",
            "མེད་ཅེས་བྱ་བ་ཆད་པར་ལྟ། །",
            " དེ་ཕྱིར་ཡོད་དང་མེད་པ་ལ།། ",
            "མཁས་པས་གནས་པར་མི་བྱའོ།། ",
            "གང་ཞིག་རང་བཞིན་གྱིས་ཡོད་པ། །",
            " དེ་ནི་མེད་པ་མིན་པས་རྟག། ",
            "སྔོན་བྱུང་ད་ལྟར་མེད་ཅེས་པ། །",
            " དེས་ན་ཆད་པར་ཐལ་བར་འགྱུར།།",
            ""
        ],
        [
            "མཁས་པས་རང་གི་སྡེ་པ་དག་གི་ཡོད་པ་དང་མེད་པའི་ལྟ་བ་།",
            "གནས་པར་མི་བྱའོ་ཞེས་བླངས་ཏེ་",
            "དེའི་འཐད་པ་ཤེས་བྱའི་གཤིས་ཡོད་མེད་གཉིས་དང་བྲལ་བར་གྲུབ་པ་།",
            "ཡོད་ཅེས་བྱ་བ་ལྟ་བ་རྟག་པར་འཛིན་པ་དང༌། ",
            "མེད་ཅེས་བྱ་བར་འཛིན་པ་ཆད་པར་ལྟ་བར་ཐལ་བར་འགྱུར་།",
            "དེ་གཉི་གའང་ཐུབ་པའི་གསུང་རབ་དང་འགལ་ཞིང་",
            "འཁོར་བ་དང་ངན་འགྲོའི་རྒྱུ་ཡིན་པས་",
            "དོན་མ་ཡིན་པ་ཆེན་པོ་བྱེད་པ་དེའི་ཕྱིར་",
            "ཞེས་དང་དེའི་ཡང་འཐད་པ་ཡོད་ཙམ་གྱིས་རྟག་པར་མི་འགྱུར་ཡང་ཁྱོད་ལྟར་ཕྱི་ནང་གི་དངོས་པོ་གང་ཞིག་རང་བཞིན་གྱིས་ཡོད་པ། ",
            "དེ་ནི་དུས་ནམ་ཡང་མེད་པར་འགྱུར་བ་མིན་པས་རྟག་པར་ཐལ་བར་འགྱུར་ལ",
            "མེད་ཙམ་གྱིས་ཆད་པར་མི་འགྱུར་ཡང་ཁྱོད་ལྟར་སྡུག་བསྔལ་རྒྱུ་བཅས་སྔོན་འཁོར་དུས་སུ་རང་བཞིན་དབྱུང་ནས་ད་ལྟར་ཏེ་",
            "ཕྱིས་མྱ་ངན་ལས་འདས་པའི་དུས་ན་མེད་ཅེས་པ། ",
            "དེས་ན་ཆད་པར་ཐལ་བར་འགྱུར་རོ་ཞེས་པ་།",
            ""
        ],
        [
            "ཇི་སྐད་དུ་མདོ་ལས། ",
            "གལ་ཏེ་ཆོས་རྣམས་རང་བཞིན་འགའ་ཡོད་ན།། ",
            "རྒྱལ་བ་ཉན་ཐོས་བཅས་པས་དེ་མཁྱེན་འགྱུར།། ",
            "ཐེར་ཟུག་ཆོས་རྣམས་མྱ་ངན་འདའ་མི་འགྱུར།། ",
            "མཁས་རྣམས་ནམ་ཡང་སྤྲོས་པ་མེད་མི་འགྱུར།། ",
            "ཞེས་དང༌། ",
            "བཅོམ་ལྡན་འདས་གང་གིས་སྔར་འདོད་ཆགས་དང་ཞེ་སྡང་དང་གཏི་མུག་དག་",
            "དངོས་པོར་གང་གིས་བླངས་ནས་",
            "ཕྱིས་འདོད་ཆགས་དང་ཞེ་སྡང་དང་གཏི་མུག་དག་",
            "དངོས་པོར་ཡོད་པ་མ་ཡིན་ནོ་ཞེས་",
            "སྨྲ་བ་དེ་ནི་མེད་པར་འགྱུར་ལགས་སོ་ཞེས་གསུངས་པ་ལྟ་བུའོ།།",
            ""
        ],
        [
            "དེའི་ཕྱིར་ངས་ཐར་པ་འདོད་པ་དག་གིས་",
            "ཇི་སྲིད་དུ་དངོས་པོ་དང་དངོས་པོ་མེད་པར་",
            "ལྟ་བ་གཉིས་ཀྱི་གླགས་ཡོད་པ་དེ་སྲིད་དུ་འཁོར་བ་ཡིན་ནོ་ཞེས་",
            "རྟོགས་པར་བྱས་ནས་ལྟ་བ་འདི་གཉིས་བསལ་ཏེ་",
            "དབུ་མའི་ལམ་ཇི་ལྟ་བ་བཞིན་ཏུ་བསྒོམ་པར་བྱའོ།། ",
            "༼གསུམ་པ་དོན་བསྡུ་བ་།༽ ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་",
            "རང་བཞིན་བརྟག་པ་ཞེས་བྱ་བ་།",
            "རབ་ཏུ་བྱེད་པ་བཅོ་ལྔ་པའི་རྣམ་པར་བཤད་པའོ།།།། ",
            "རབ་བྱེད་བཅུ་དྲུག་པ། ",
            "བཅིངས་ཐར་བརྟག་པ། ",
            "བཅིངས་ཐར་བརྟག་པ་ལ་ཡང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "འཁོར་བ་ཡང་རྨི་ལམ་སྒྱུ་མ་ལྟ་བུ་",
            "མྱ་ངན་ལས་འདས་པ་ཡང་རྨི་ལམ་སྒྱུ་མ་ལྟ་བུ་ཞེས་དང༌། ",
            "ཏིང་ངེ་འཛིན་གྱི་རྒྱལ་པོ་ལས། ",
            "མྱ་ངན་འདས་མེད་མྱང་འདས་སུ། །",
            " འཇིག་རྟེན་མགོན་གྱིས་བསྟན་པ་སྟེ།།",
            ""
        ],
        [
            "མཁའ་ལ་མདུད་པ་བོར་བ་ནི། །",
            " ནམ་མཁའ་ཉིད་ཀྱིས་བཀྲོལ་བ་ཡིན།། ",
            "ཞེས་པ་ལ་སོགས་པ་སྲིད་ཞི་རང་བཞིན་སྟོང་པ་ཉིད་དུ་",
            "གསུངས་པའི་དོན་རིགས་པས་བསྒྲུབ་པ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་དངོས་པོའི་རང་བཞིན་བཀག་ཀྱང་",
            "ཡོད་པ་ཉིད་དེ་འཁོར་བ་ཡོད་པའི་ཕྱིར་རོ། །",
            "གང་མེད་པ་ལ་འཁོར་བ་མི་རུང་སྟེ་",
            "མོ་གཤམ་གྱི་བུ་བཞིན་ནོ་སྙམ་པ་།",
            "འཁོར་བ་ཉིད་རང་བཞིན་མེད་པར་",
            "བསྟན་པའི་ཕྱིར་འདི་བཀོད་པ་ཡིན་ནོ།། ",
            "གཉིས་པ་གཞུང་གི་དོན་ལ་གསུམ་།",
            "འཁོར་བ་དང་མྱ་ངན་ལས་འདས་པ་",
            "རང་བཞིན་དུ་དགག་པ་དང༌། ",
            "བཅིངས་པ་དང་ཐར་པ་དགག་པ་དང༌། ",
            "དེ་དག་བཀག་པ་ལ་འབྲས་བུ་ལ་འདུན་པ་དང་",
            "རྒྱུ་ལམ་ལ་སྦྱོར་བ་དོན་མེད་པར་ཐལ་བ་སྤང་བའོ།།",
            "དང་པོ་༼འཁོར་བ་དང་མྱ་ངན་ལས་འདས་",
            "པ་རང་བཞིན་དུ་དགག་པ་༽ལ་གཉིས་ལས། ",
            "འཁོར་བ་དགག་པ་ལ་གཉིས་།",
            ""
        ],
        [
            "བླང་བྱ་ཕུང་པོ་དང༌། ",
            "ལེན་པ་པོའི་གང་ཟག་འཁོར་བ་དགག་པའོ།།",
            "དང་པོ་༼བླང་བྱ་ཕུང་པོ་འཁོར་བ་དགག་པ་༽ནི། ",
            "གལ་ཏེ་འདུ་བྱེད་འཁོར་ཞེ་ན།། ",
            "དེ་དག་རྟག་ན་མི་འཁོར་ཏེ།། ",
            "མི་རྟག་ན་ཡང་འཁོར་མི་འགྱུར།། ",
            "གལ་ཏེ་འཁོར་བ་རང་བཞིན་དུ་ཡོད་ན་",
            "ཉེ་བར་བླང་བྱ་ཕུང་པོའམ་ཉེ་བར་ལེན་པ་པོའི་གང་ཟག་འཁོར་།",
            "དེ་ལ་གལ་ཏེ་རང་གི་སྡེ་པ་དག་",
            "བླང་བྱ་འདུ་བྱེད་ཕུང་པོ་འཁོར་རོ་ཞེ་།",
            ""
        ],
        [
            "ཅི་སྐད་ཅིག་གཉིས་པར་མི་འཇིག་པའི་རྟག་པའམ། ",
            "འཇིག་པའི་མི་རྟག་པ་ཞིག་འཁོར། ",
            "དེ་ལ་དང་པོ་ལྟར་རྟག་པ་ཡིན་ན་མི་འཁོར་ཏེ་",
            "རྟག་པ་འགྱུར་བ་མེད་པ་ལ་འཁོར་བའི་",
            "བྱ་བ་གནས་སྐབས་སྔ་ཕྱི་གཏོང་ལེན་མི་རུང་བའི་ཕྱིར་རོ། །",
            "གནས་སྐབས་འགྱུར་ཡང་རང་བཞིན་རྟག་གོ་ཞེས་",
            "ཀྱང་བརྗོད་པར་མི་ནུས་ཏེགནས་སྐབས་དུ་མ་ལས་",
            "ངོ་བོ་ཐ་དད་པའི་རང་བཞིན་མ་དམིགས་པའི་ཕྱིར་དང༌། ",
            "ངོ་བོ་དབྱེར་མེད་ཡིན་ན་ཡང་གནས་སྐབས་ལྟར་",
            "མི་རྟག་པ་དུ་མར་འགྱུར་བའི་ཕྱིར་རོ། །",
            "གཉིས་པ་ལྟར་འདུ་བྱེད་དེ་དག་སྐད་ཅིག་གཉིས་པར་",
            "འཇིག་པའི་མི་རྟག་པ་ཡིན་ན་ཡང་འཁོར་བར་མི་འགྱུར་ཏེ",
            "སྔ་མ་ནས་འོང་བ་དང་ཕྱི་མར་འགྲོ་བ་མེད་པར་འགག་པའི་ཕྱིར་རོ། །",
            "འདུ་བྱེད་སྐད་ཅིག་མའི་རྫས་ལ་འཁོར་བ་མེད་ཀྱང་",
            "རྒྱུ་འབྲས་ཀྱི་སྐད་ཅིག་སྔ་ཕྱི་བར་",
            "མ་ཆད་དུ་འཇུག་པའི་རྒྱུན་ལ་",
            "འཁོར་བ་ཡོད་དོ་ཞེས་ཀྱང་བརྟག་པར་མི་ནུས་ཏེ",
            ""
        ],
        [
            "རྒྱུན་ཁས་བླངས་ཀྱང་དེ་ལ་འཁོར་བ་མི་རུང་བ་དང༌། ",
            "རྒྱུན་ཉིད་མ་གྲུབ་པའི་ཕྱིར་རོ། །",
            " དང་པོ་ནི། ",
            "རྒྱུ་འགག་པའི་དང༌། ",
            "འབྲས་བུ་སྐྱེ་བའི་སྐད་ཅིག་ལ་ནི་སྔར་བཤད་པ་ལྟར་",
            "འགྲོ་འོང་མེད་པར་འགག་པས་འཁོར་བ་མེད་ལ་",
            "དེ་གཉིས་ལས་ངོ་བོ་ཐ་དད་པའི་རྒྱུན་མི་དམིགས་ཤིང༌། ",
            "ངོ་བོ་དབྱེར་མེད་ཡིན་ན་ཡང་རྫས་ལྟར་",
            "རྒྱུན་ལའང་འགྲོ་འོང་མི་རུང་བའི་ཕྱིར་རོ། །",
            "གཞན་ཡང་རྒྱུན་དུས་གསུམ་གྱིས་བསྡུས་པ་ཡིན་པས་",
            "འདས་མ་འོངས་ཀྱི་འདུ་བྱེད་ལ་ནི་འགགས་པ་དང་",
            "མ་སྐྱེས་པས་འཁོར་བ་མི་རུང་།",
            "ད་ལྟར་གྱི་སྐད་ཅིག་ཀྱང་སྐད་ཅིག་སྔ་ཕྱི་གཉིས་ཀྱི་",
            "དབུས་ན་གནས་པ་ཉིད་ཀྱིས་དེ་གཉིས་ལ་ལྟ་བའི་ཆ་ཡོད་དགོས་།",
            "ཆ་དེ་གཉིས་འདས་མ་འོངས་སུ་འགྱུར་བས་",
            "དེ་གཉིས་ལས་མ་གཏོགས་པའི་ད་ལྟར་བའི་",
            "སྐད་ཅིག་དཔྱད་ན་མི་རྙེད་པས་དེ་ལའང་འཁོར་བ་མི་རུང་ངོ༌།།",
            "གལ་ཏེ་འདུ་བྱེད་སྐད་ཅིག་ཕྱི་མ་སྐྱེས་པ་",
            "ཉིད་ཀྱིས་སྔ་མ་འཁོར་བ་ཡིན་ནོ་ཞེས་སྙམ་།",
            ""
        ],
        [
            "འདུ་བྱེད་སྐད་ཅིག་སྔ་ཕྱི་གཉིས་གཅིག་ཡིན་ན་",
            "དེ་ལྟར་འགྱུར་བ་ཞིག་།",
            "དེ་དག་གཅིག་པ་ཡང་མ་ཡིན་།",
            "རྒྱུ་འབྲས་ཡིན་པའི་ཕྱིར་དང༌། ",
            "དུས་སྐད་ཅིག་དུ་མ་དང་འབྲེལ་བའི་ཕྱིར་དང༌། ",
            "ཞིག་མ་ཞིག་དང་སྐྱེས་མ་སྐྱེས་",
            "ཆོས་འགལ་བ་དང་ལྡན་པའི་ཕྱིར་རོ། །",
            "དེའི་ཕྱིར་སོ་སོའི་སྐྱེ་བོ་འཁོར་བས་འཕགས་པ་མྱ་ངན་ལས་མ་འདས་པར་མི་འགྱུར་བ་ལྟར་",
            "འདུ་བྱེད་སྐད་ཅིག་གཞན་སྐྱེས་པས་གཞན་འཁོར་བར་ཇི་ལྟར་།",
            "གཉིས་པ་དཔྱད་ན་",
            "རྒྱུན་ཉིད་མ་གྲུབ་པས་ཀྱང་དེ་འཁོར་བར་མི་རིགས་།",
            "འབྲས་བུ་སྐད་ཅིག་ཕྱི་མ་",
            "རྒྱུ་སྐད་ཅིག་སྔ་མ་འགགས་པ་དང་",
            "མ་འགགས་པ་དང་འགག་བཞིན་པ་ལས་",
            "སྐྱེ་བར་མི་རུང་བའི་ཕྱིར་ཏེ་",
            "དེ་དག་རིམ་པ་ལྟར་འགགས་པ་དང་མ་སྐྱེས་པ་དང་",
            "དེ་གཉིས་ལས་ཐ་དད་པ་མེད་པའི་ཕྱིར་རོ། །",
            " གཉིས་པ་ཉེ་བར་ལེན་པ་པོའི་འཁོར་བ་དགག་པ་།",
            "ཕུང་པོ་ལ་མ་ལྟོས་པ་དང་ལྟོས་པ་",
            "རྫས་སུ་ཡོད་པའི་འཁོར་བ་དགག་པ་དང༌། ",
            "བཏགས་ཡོད་ཀྱི་གང་ཟག་འཁོར་བ་དགག་པ་གཉིས་ལས། ",
            "དང་པོ་༼ཕུང་པོ་ལ་མ་ལྟོས་པ་དང་ལྟོས་པ་",
            "རྫས་སུ་ཡོད་པའི་གང་ཟག་འཁོར་བ་དགག་པ་༽ནི། ",
            "གཞན་གྱི་སྡེ་པ་དག་ཕུང་པོ་ལ་མ་ལྟོས་པ་",
            "རྫས་སུ་ཡོད་པའི་བདག་གམ་སེམས་ཅན་འཁོར་བར་འདོད་པ་ལ་ཡང་",
            "འདུ་བྱེད་རྟག་པ་དང་མི་རྟག་པ་འཁོར་བར་མི་འཐད་པའི་",
            "རིམ་པ་འདི་ཉིད་མཚུངས་པས་དེ་ལ་ཡང་འཁོར་བ་མེད་དོ་ཞེས་པའོ།།",
            ""
        ],
        [
            "གཉིས་པ་༼བཏགས་ཡོད་ཀྱི་གང་ཟག་འཁོར་བ་དགག་པ་།",
            "འཁོར་བ་པོ་ཉིད་མ་གྲུབ་པས་དང༌། ",
            "ཉེར་ལེན་མེད་པས་འཁོར་བར་མི་འཐད་པ་གཉིས་ལས། ",
            "དང་པོ་༼འཁོར་བ་པོ་ཉིད་མ་གྲུབ་པས་མི་འཐད་པ་༽ནི། ",
            "གལ་ཏེ་གང་ཟག་འཁོར་ཞེ་ན།། ",
            "ཕུང་པོ་སྐྱེ་མཆེད་ཁམས་རྣམས་ལ།། ",
            "དེ་ནི་རྣམ་པ་ལྔས་བཙལ་ན།། ",
            "མེད་ན་གང་ཞིག་འཁོར་བར་འགྱུར།། ",
            "རང་གི་སྡེ་པ་ཁ་ཅིག་དག་གལ་ཏེ་བརྗོད་དུ་ཡོད་པའི་",
            "བདག་འཁོར་བ་ལ་དེ་མཚུངས་ཀྱང་ཕུང་པོའམ་",
            "དེ་ཉིད་དང་གཞན་དང་རྟག་མི་རྟག་ཏུ་བརྗོད་དུ་མེད་པའི་",
            "གང་ཟག་འཁོར་བས་སྔར་གྱི་ཉེས་པ་མི་མཚུངས་སོ་ཞེ་།",
            ""
        ],
        [
            "གདགས་གཞི་ཕུང་པོ་སྐྱེ་མཆེད་ཁམས་རྣམས་ལ་",
            "བདག་དེ་ནི་ངོ་བོ་གཅིག་དང་ཐ་དད་དང་",
            "ལྡན་པ་དང་རྟེན་དང་བརྟེན་པ་རྣམ་པ་ལྔས་བཙལ་།",
            "མེད་ན་གང་ཞིག་འཁོར་བར་ཏེ་མོ་གཤམ་གྱི་བུ་ལྟར་",
            "འཁོར་བ་པོ་མེད་པར་གང་ཟག་འཁོར་བར་མི་འགྱུར་རོ་ཞེས་པའོ།། ",
            "གཉིས་པ་༼ཉེར་ལེན་མེད་པས་འཁོར་བར་མི་འཐད་པ་༽ནི། ",
            "ཉེ་བར་ལེན་ནས་ཉེར་ལེན་པར། །",
            " འཁོར་ན་སྲིད་པ་མེད་པར་འགྱུར།། ",
            "སྲིད་མེད་ཉེ་བར་ལེན་མེད་ན།། ",
            "དེ་གང་ཅི་ཞིག་འཁོར་བར་འགྱུར།།",
            ""
        ],
        [
            "གཞན་ཡང་བདག་དེ་ཡོད་དུ་ཆུག་ན་ཡང་དེ་མིའི་ཉེ་བར་ལེན་པ་ནས་ལྷའི་ཉེ་བར་ལེན་པར་འཁོར་།",
            "མིའི་ཉེར་ལེན་མ་བཏང་བར་རམ་བཏང་ནས་འཁོར་།",
            "སྔ་མ་ལྟར་ན་མིའི་ཉེར་ལེན་མ་བཏང་ཞིང་ལྷའི་ཉེར་ལེན་བླངས་པས་",
            "གང་ཟག་གཅིག་ལ་དུས་གཅིག་གི་ཚེ་ཉེར་ལེན་གཉིས་དང་",
            "དེ་ལས་བཏགས་པའི་བདག་གཉིས་ཡོད་པར་འགྱུར་བས་འཁོར་བའི་ཐོག་མ་དང་རྒྱུ་མེད་པའི་སྐྱོན་དུ་འགྱུར་རོ། །",
            "ཕྱི་མ་ལྟར་ན་མིའི་ཉེར་ལེན་བཏང་བ་དང་ལྷའི་ཉེར་ལེན་མ་བླངས་པའི་བར་དུ་སྲིད་པ་ཕུང་པོ་མེད་པར་འགྱུར་ལ",
            "བར་དེར་སྲིད་པ་མེད་ཅིང་ཉེར་བར་ལེན་པའི་ཕུང་པོ་མེད་ན་",
            "བདག་ཏུ་གདགས་པའི་གཞི་མེད་པའི་བདག་དེ་གང་སྟེ་",
            "འཁོར་བ་པོའི་བདག་ཡོད་པ་མ་ཡིན་པས་ཅི་ཞིག་འཁོར་བར་འགྱུར་ཏེ་",
            "གང་ཡང་འཁོར་བར་མི་འགྱུར་རོ་",
            "ཞེས་པའམ། ",
            "ཡང་ན་སྔ་མ་ལྟར་འཁོར་བ་པོའི་བདག་མེད་པས་དེས་འཁོར་བའི་བྱ་བ་ཅི་ཞིག་བྱེད་པར་འགྱུར་ཏེ་",
            ""
        ],
        [
            "འཁོར་བའི་བྱ་བ་བྱེད་པར་མི་འགྱུར་རོ་ཞེས་ཅི་ཞིག་གི་སྒྲ་བྱ་བ་འཁོར་བའི་ཁྱད་པར་དུ་སྦྱར་རོ། །",
            "ཇི་སྟེ་མི་དང་ལྷའི་སྲིད་པའི་བར་དེར་སྲིད་པ་བར་མ་དོའི་ཉེར་ལེན་ཡོད་པས་ཉེས་པ་དེར་མི་འགྱུར་ཅེས་ཀྱང་བསམ་པར་མི་རིགས་།",
            "བར་མ་དོའི་ཉེར་ལེན་ཉིད་མིའི་ཉེར་ལེན་མ་བཏང་བར་ལེན་ནམ། བཏང་ནས་",
            "ལེན་ཅེས་ཉེས་པ་སྔ་མ་མཚུངས་པའི་ཕྱིར་རོ། ། ",
            "གཉིས་པ་མྱང་འདས་དགག་པ་།",
            "དེ་ལྟར་འཁོར་བ་བཀག་མོད་ཀྱི་མྱང་འདས་དངོས་སུ་མ་བཀག་ཅིང་",
            "ལུང་ལས་གསུངས་པས་ཡོད་དོ་སྙམ་།",
            "དེ་ཡང་བླང་བྱ་དང་ལེན་པ་པོ་ལ་མི་འཐད་པ་གཉིས་ལས། ",
            "གལ་ཏེ་མྱ་ངན་ལས་འདས་པ་ཞིག་ཡོད་ན་",
            "བླང་བྱ་ཕུང་པོའམ་ལེན་པ་པོའི་བདག་ལ་ཡོད་།",
            ""
        ],
        [
            "དང་པོ་ལྟར་།",
            "འདུ་བྱེད་མྱ་ངན་འདའ་བར་ནི། །",
            " ཇི་ལྟ་བུར་ཡང་མི་འཐད་དོ།། ",
            "སེམས་ཅན་མྱ་ངན་འདའ་བར་ཡང༌། །",
            " ཇི་ལྟ་བུར་ཡང་འཐད་མི་འགྱུར།། ",
            "འདུ་བྱེད་ཕུང་པོ་མྱ་ངན་འདའ་བར་ནི་རྟག་པའམ་མི་རྟག་པ་ཇི་ལྟ་བུར་ཡང་མི་འཐད་།",
            "རྟག་པ་འགྱུར་བ་མེད་པ་ལ་སྐྱོན་ཡོན་སྤོང་ལེན་མི་རུང་།",
            "མི་རྟག་པ་སྐད་ཅིག་གཉིས་པར་འགག་པས་སྐྱོན་ཡོན་འདོར་ལེན་བྱ་བར་མི་ནུས་པའི་ཕྱིར་རོ། །",
            "གཉིས་པ་ལྟར་།",
            ""
        ],
        [
            "སེམས་ཅན་མྱ་ངན་འདའ་བར་ཡང་རྟག་པའམ་",
            "མི་རྟག་པ་ཇི་ལྟ་བུར་ཡང་མི་འཐད་དེ་སྔ་མ་བཞིན་ནོ།།",
            "བརྗོད་དུ་མེད་པའི་གང་ཟག་ཀྱང་མྱ་ངན་ལས་མི་འདའ་།",
            "དེ་ཉིད་མི་འཐད་པའི་ཕྱིར་དང༌། ",
            "མྱ་ངན་ལས་འདས་པའི་ཚེ་དེ་ཡོད་ན་",
            "རྟག་པ་དང་མེད་ན་མི་རྟག་པར་འགྱུར་བས་",
            "སྔར་གྱི་ཉེས་པ་མཚུངས་པའི་ཕྱིར་རོ། །",
            "དེ་ཉིད་ཀྱི་ཕྱིར་རྒྱལ་བའི་ཡུམ་ལས། ",
            "ཚེ་དང་ལྡན་པ་རབ་འབྱོར་མྱ་ངན་ལས་",
            "འདས་པ་ཡང་རྨི་ལམ་སྒྱུ་མ་ལྟ་བུའོ་ཞེས་དང༌། ",
            "ཏིང་ངེ་འཛིན་གྱི་རྒྱལ་པོ་ལས། ",
            "དོན་དམ་བདེན་པ་རྨི་ལམ་འདྲ་བ་དང༌། །",
            "མྱ་ངན་འདས་པ་རྨི་ལམ་རང་བཞིན་དུ། །",
            "མཁས་པ་གང་གིས་དེ་ལྟར་འཇུག་པ་ཡང༌། །",
            "དེ་ནི་ཡིད་ཀྱི་སྡོམ་པ་མཆོག་ཏུ་བརྗོད།།",
            "ཅེས་གསུངས་སོ།།",
            ""
        ],
        [
            "གཉིས་པ་བཅིང་འགྲོལ་དགག་པ་།",
            "ཐུན་མོང་དང༌། ",
            "སོ་སོར་དགག་པ་གཉིས་ལས། ",
            "དང་པོ་༼ཐུན་མོང་དགག་པ་༽ནི། ",
            "སྐྱེ་འཇིག་ཆོས་ཅན་འདུ་བྱེད་རྣམས། །",
            " མི་འཆིང་གྲོལ་བར་མི་འགྱུར་ཏེ། ",
            "སྔ་མ་བཞིན་དུ་སེམས་ཅན་ཡང༌། །",
            " མི་འཆིང་གྲོལ་བར་མི་འགྱུར་རོ། །",
            " དེ་ལྟར་འཁོར་འདས་བཀག་མོད་ཀྱི་",
            "ཉོན་མོངས་པའི་ལྕགས་སྒྲོག་གིས་བཅིངས་པ་དང་དེ་ལས་ཐར་པ་ཡོད་པའི་ཕྱིར་དངོས་པོའི་",
            "རང་བཞིན་ཡོད་པ་ཡིན་ནོ་སྙམ་པ་།",
            "བཅིངས་གྲོལ་ཉིད་སྔ་མ་ལྟར་",
            "བླང་བྱ་དང་ལེན་པོ་ལ་དཔྱད་ན་",
            "མི་རུང་བ་ལས་རེ་ཞིག་བླང་བྱ་འདུ་བྱེད་རྣམས་ནི་",
            "ལས་དང་ཉོན་མོངས་པས་མི་འཆིང་ཞིང་",
            "དེ་ལས་གྲོལ་བར་མི་འགྱུར་ཏེ",
            "སྐད་ཅིག་དང་པོར་སྐྱེས་པ་གཉིས་པར་",
            "འཇིག་པའི་ཆོས་ཅན་ཡིན་པའི་ཕྱིར་རོ། །",
            "དེའི་ཁྱབ་པ་ནི་དུས་མཉམ་པ་ལ་",
            "བྱ་བྱེད་འགལ་བས་སྐྱེ་བའི་ཚེ་",
            "བཅིངས་གྲོལ་བྱ་བར་མི་ནུས་ལ་",
            "དུས་གཉིས་པར་བཅིངས་པ་དང་གྲོལ་བའི་",
            "ལོང་མེད་པར་འགག་པས་སོ་སྙམ་པའོ།།",
            ""
        ],
        [
            "སྔ་མ་འདུ་བྱེད་རྣམས་ཇི་ལྟ་བ་བཞིན་དུ་",
            "ལེན་པ་པོའི་བདག་གམ་སེམས་ཅན་ཡང་",
            "མི་འཆིང་ཞིང་གྲོལ་བར་མི་འགྱུར་།",
            "དེ་མི་རྟག་ན་ཉེས་པ་སྔ་མ་མཚུངས་།",
            "རྟག་ན་བཅིངས་ཐར་གྱི་བྱ་བ་མི་འཐད་པའི་ཕྱིར་རོ། ། ",
            "གཉིས་པ་༼སོ་སོར་དགག་པ་༽ལའང་གཉིས་ལས། ",
            "དང་པོ་བཅིངས་པ་དགག་པ་ལ་གསུམ་།",
            "ཉེ་བར་ལེན་པ་ཡོད་མེད་མི་འཆིང་བས་དང༌། ",
            "བཅིང་བྱའི་སྔ་རོལ་དུ་འཆིང་བ་མེད་པས་དང༌། ",
            "ལས་ལ་དུས་གསུམ་དུ་དཔྱད་པས་དགག་པའོ།།",
            "དང་པོ་༼ཉེ་བར་ལེན་པ་ཡོད་མེད་མི་འཆིང་བས་དགག་པ་༽ནི། ",
            "གལ་ཏེ་ཉེ་བར་ལེན་འཆིང་ན།།",
            ""
        ],
        [
            "ཉེ་བར་ལེན་བཅས་འཆིང་མི་འགྱུར།། ",
            "ཉེ་བར་ལེན་མེད་མི་འཆིང་སྟེ།། ",
            "གནས་སྐབས་གང་ཞིག་འཆིང་བར་འགྱུར།། ",
            "གལ་ཏེ་ཉེ་བར་ལེན་པ་འདོད་ཆགས་ལ་",
            "སོགས་པས་བཅིང་བྱ་བླང་བྱ་འདུ་བྱེད་དམ་",
            "ལེན་པ་པོའི་གང་ཟག་འགའ་ཞིག་འཆིང་ན་",
            "བཅིང་བྱ་དེ་ཉེར་ལེན་ཡོད་པའམ་མེད་པ་ཞིག་འཆིང་།",
            "དེ་ལ་ཉེ་བར་ལེན་པ་དང་བཅས་པ་ནི་འཆིང་བར་",
            "མི་འགྱུར་ཏེ་དོན་མེད་པའི་ཕྱིར་རོ། །",
            "ཉེ་བར་ལེན་པ་མེད་པ་ཡང་མི་འཆིང་སྟེ་",
            "ཕན་ཚུན་འགལ་བས་དེ་བཞིན་གཤེགས་པ་ལྟར་",
            "བཅིང་བར་མི་ནུས་པའི་ཕྱིར་རོ། །",
            "དེ་གཉིས་ལས་གཞན་པའི་གནས་སྐབས་གང་ཞིག་འཆིང་བར་འགྱུར་ཏེ་",
            ""
        ],
        [
            "ཉེར་ལེན་ཡོད་མེད་དངོས་འགལ་ཡིན་པས་",
            "ཕུང་གསུམ་མེད་པར་དགོངས་པའོ།། ",
            "གཉིས་པ་༼བཅིང་བྱའི་སྔ་རོལ་དུ་འཆིང་བ་མེད་པས་དགག་པ་༽ནི། ",
            "གལ་ཏེ་བཅིང་བྱའི་སྔ་རོལ་ན།། ",
            "འཆིང་བ་ཡོད་ན་འཆིང་ལ་རག། ",
            "དེ་ཡང་མེད་དེ་་་་་་་་་་་་༌།། ",
            "གཞན་ཡང་གལ་ཏེ་ལྕགས་སྒྲོག་སྔར་གྲུབ་པས་",
            "ལྷས་བྱིན་འཆིང་བ་ལྟར་བཅིང་བྱ་འདུ་བྱེད་དམ་",
            "གང་ཟག་གི་སྔ་རོལ་ན་འཆིང་བའི་བྱེད་པ་",
            "འདོད་ཆགས་ལ་སོགས་པ་ཡོད་ན་",
            "དེས་དེ་དག་འཆིང་ལ་རག་ན་",
            ""
        ],
        [
            "འཆིང་བའི་བྱེད་པ་སྔར་གྲུབ་པ་དེ་ཡང་",
            "མེད་དེ་རྟེན་མེད་པའི་ཕྱིར་དང༌། ",
            "བཅིང་བྱའི་སྔར་འཆིང་བའི་བྱེད་པར་",
            "གྲུབ་པ་ཕྱིས་བཅིང་བྱ་དང་",
            "འབྲེལ་པ་དགོས་པ་མེད་པའི་ཕྱིར་རོ། །",
            " གསུམ་པ་༼ལས་ལ་དུས་གསུམ་དུ་དཔྱད་པས་དགག་པ་།",
            " ་་་་་་་་་་་་་་་་ལྷག་མ་ནི། །",
            " སོང་དང་མ་སོང་བགོམ་པས་བསྟན།། ",
            "བཅིངས་པ་སུན་འབྱིན་པའི་ལྷག་མ་ནི་",
            "སྔར་སོང་དང་མ་སོང་བགོམ་ཐལ་འགྲོ་བའི་",
            "བྱ་བ་བཀག་པས་བསྟན་པར་ཤེས་པར་བྱ་།",
            "རེ་ཞིག་བཅིངས་པ་མི་འཆིང་སྟེ།།",
            "ཞེས་འདོན་པ་བསྒྱུར་བས་སླའོ།། ",
            "གཉིས་པ་གྲོལ་བ་དགག་པ་།",
            ""
        ],
        [
            "རེ་ཞིག་བཅིངས་པ་མི་གྲོལ་ཏེ།། ",
            "མ་བཅིངས་པ་ཡང་གྲོལ་མི་འགྱུར།། ",
            "བཅིངས་པ་གྲོལ་བཞིན་ཡིན་འགྱུར་ན།། ",
            "བཅིངས་དང་གྲོལ་བ་དུས་གཅིག་འགྱུར།། ",
            "གལ་ཏེ་མདོ་ལས་གྲོལ་བའི་ཐབས་གསུངས་པས་གྲོལ་བ་ཡོད་།",
            "དེ་ཡོད་པས་བཅིངས་པ་ཡང་ཡོད་དོ་ཞེ་།",
            ""
        ],
        [
            "གྲོལ་བ་ཉིད་དཔྱད་ན་མེད་དེ་འདི་ལྟར་དེ་ཡོད་ན་",
            "བཅིངས་པའམ་མ་བཅིངས་པ་ཞིག་ལ་ཡོད་།",
            "དེ་ལ་རེ་ཞིག་བཅིངས་པ་ནི་མི་གྲོལ་ཏེ་",
            "བྱ་བ་གཉིས་ཕན་ཚུན་འགལ་བའི་ཕྱིར་རོ། །",
            "བཅིངས་པ་ཉིད་ཕྱིས་ཐབས་ཀྱིས་གྲོལ་བར་འགྱུར་རོ་",
            "ཞེས་ཀྱང་བརྟག་པར་མི་ནུས་ཏེ་",
            "བཅིངས་པའི་གནས་སྐབས་མ་བཏང་བར་གྲོལ་བར་འགྱུར་བ་འགལ་ཞིང་",
            "བཏང་ནས་",
            "གྲོལ་བར་འགྱུར་ན་"
        ],
        [
            "དོན་མེད་པ་དང་བཅིངས་པའི་གནས་སྐབས་གཏོང་བ་ལའང་",
            "གྲོལ་བ་ཐོབ་དགོས་པས་ཕན་ཚུན་རྟེན་པར་འགྱུར་བས་སོ།།",
            "མ་བཅིངས་པ་ཡང་གྲོལ་བར་མི་འགྱུར་ཏེ་",
            "གྲོལ་ཟིན་ཉིད་ཡིན་པས་ཀྱང་གྲོལ་བར་འགྱུར་བ་དོན་མེད་པའི་ཕྱིར་རོ། །",
            "གཞན་ཡང་མ་བཅིངས་པ་ལ་གྲོལ་བ་མི་རུང་བས་",
            "བཅིངས་པ་གྲོལ་བཞིན་ཡིན་པར་གྱུར་པར་རྟོག་ན",
            "བཅིངས་དང་གྲོལ་བ་དུས་གཅིག་ཏུ་འགྱུར་ན་",
            "དེ་གཉིས་བྱ་བ་འགལ་བའི་ཕྱིར་",
            "སྣང་མུན་ལྟར་དུས་གཅིག་ཏུ་",
            "སྲིད་པ་ཡང་མ་ཡིན་པས་དེ་མི་རིགས་སོ།།",
            "དོན་དེ་ཉིད་ཀྱི་དབང་དུ་མཛད་།",
            "རྒྱལ་བའི་ཡུམ་ལས། ",
            "གཟུགས་ནི་མ་བཅིངས་མ་གྲོལ་བའོ་ཞེས་གསུངས་པ་ཡིན་ནོ།།",
            ""
        ],
        [
            "གསུམ་པ་སྲིད་ཞི་བཀག་པ་།",
            "འབྲས་བུ་ལ་འདུན་པ་དང་དེའི་རྒྱུ་ལམ་ལ་སྦྱོར་བ་དོན་མེད་པར་",
            "ཐལ་བ་སྤང་བ་ནི། ",
            "བདག་ནི་ལེན་མེད་མྱ་ངན་འདའ།། ",
            "མྱང་འདས་བདག་གིར་འགྱུར་རོ་ཞེས། །",
            " དེ་ལྟར་གང་དག་འཛིན་དེ་ཡི། ། ",
            "ཉེར་ལེན་འཛིན་པ་ཆེན་པོ་ཡིན།། ",
            "གང་ལ་མྱ་ངན་འདས་བསྐྱེད་མེད།། ",
            "འཁོར་བ་བསལ་བའང་ཡོད་མིན་པ། །",
            " དེ་ལ་འཁོར་བ་ཅི་ཞིག་ཡིན།། ",
            "མྱ་ངན་འདས་པའང་ཅི་ཞིག་།",
            ""
        ],
        [
            "ཉན་ཐོས་སྡེ་པ་དག་དེ་ལྟར་འཁོར་བ་དང་",
            "མྱང་འདས་གཉིས་མེད་།",
            "བདག་འཁོར་བའི་འབྲོག་དགོན་པ་སྡུག་བསྔལ་བརྒྱ་ཕྲག་གི་གནས་སུ་གྱུར་པ། ",
            "བགྲོད་པར་དཀའ་བ་ལས་བརྒལ་ནས་",
            "ནམ་མྱ་ངན་ལས་འདའ་བར་འགྱུར་",
            "མྱང་འདས་བདག་གིར་ནམ་ཞིག་།",
            "ཞེས་སྲིད་ཞི་ལ་སྤང་བླང་དུ་འདུན་པ་ཆེན་པོ་དང་",
            "དེས་ཀུན་ནས་བསླངས་པའི་",
            "བཤེས་གཉེན་བསྟེན་པ་དང་སྦྱིན་པ་ཚུལ་ཁྲིམས་དང་",
            "ཐོས་བསམ་སྒོམ་པ་ལ་སོགས་པ་ལ་སྲིད་པ་སྤང་ཞིང་",
            "ཞི་བ་འཐོབ་པའི་དོན་དུ་འཇུག་པའི་",
            "བྱ་བ་ཐམས་ཅད་དོན་མེད་པར་འགྱུར་རོ་ཞེ་།",
            "འདོད་པ་ཉིད་དེ་ཆོས་ཐམས་ཅད་ལ་ཡང་དག་པར་ན་",
            "སྤང་བླང་གཉིས་སམ་བདག་དང་བདག་གི་བ་མ་གྲུབ་པར་",
            "གནས་པ་ལ་ཕྱིན་ཅི་ལོག་ཏུ་བདག་ནི་ལེན་པ་མེད་པར་",
            "མྱ་ངན་ལས་འདའོ་མྱང་འདས་བདག་གིར་འགྱུར་རོ་ཞེས། ",
            "དེ་ལྟར་གང་དག་འཛིན་པ་དེའི་འཇིག་ཚོགས་ལ་ལྟ་བས་",
            "ཉེར་ལེན་ལ་འཛིན་པ་ཆེན་པོ་ཡིན་པས་",
            "ལྟ་བ་དེས་ཀུན་ནས་བསླངས་པའི་རྩོད་པ་ཇི་སྙེད་པ་",
            "ཐམས་ཅད་ཀྱིས་ཀུན་རྫོབ་ཏུ་མྱ་ངན་ལས་མི་འདའ་བ་ཁོ་ན་།",
            ""
        ],
        [
            "ཇི་ལྟར་འཛིན་པ་དེ་ལྟར་ཀུན་ནས་ཉོན་མོངས་།",
            "ཅེས་ཇི་སྲིད་དམིགས་པ་དང་བཅས་པ་",
            "དེ་སྲིད་དུ་འཁོར་བ་ཀུན་རྫོབ་པ་ལས་མི་གྲོལ་བར་གསུངས་པའི་ཕྱིར་རོ། །",
            " འོ་ན་ཚུལ་ཇི་ལྟ་བུས་མྱ་ངན་ལས་འདའ་བར་འགྱུར་ཞེ་ན",
            "ཆོས་ཀྱི་དབྱིངས་དོན་དམ་པའི་བདེན་པ་གང་ལ་མྱ་ངན་ལས་འདས་པ་ཞེས་",
            "བྱ་བའི་ཡོན་ཏན་གསར་པ་བསྐྱེད་དུ་མེད་ཅིང༌། ",
            "འཁོར་བ་ཞེས་བྱ་བའི་སྐྱོན་རྙིང་པ་བསལ་བར་བྱ་བའང་ཡོད་པ་མ་ཡིན་པས་",
            "སྲིད་ཞི་གདོད་ནས་མ་སྐྱེས་པར་མཉམ་པ་ཉིད་དེ་ལ་སྤང་བྱ་འཁོར་བ་ཅི་ཞིག་ཡིན་ཞིང༌",
            "བླང་བྱ་མྱ་ངན་འདས་པའང་ཅི་ཞིག་ཡིན་བརྟག་སྟེ་",
            "སྤང་བླང་གི་ཆོས་དེ་གཉིས་མ་གྲུབ་ལ་",
            "དེ་ལྟར་ཤེས་པས་འཁོར་བ་ཀུན་རྫོབ་པ་ལས་གྲོལ་བར་འགྱུར་རོ། །",
            "ཇི་སྐད་དུ་སློབ་དཔོན་ཉིད་ཀྱིས། ",
            "འདི་ལ་བསལ་བྱ་ཅི་ཡང་མེད།།",
            ""
        ],
        [
            "གཞག་པར་བྱ་བ་ཅུང་ཟད་མེད།། ",
            "ཡང་དག་ཉིད་ལ་ཡང་དག་ལྟ། ། ",
            "ཡང་དག་མཐོང་ན་རྣམ་པར་གྲོལ།། ",
            "ཞེས་དང༌། ",
            "འཕགས་པ་བདུད་འདུལ་བའི་མདོ་ལས། ",
            "དེ་བཞིན་དུ་གང་དག་གྲོལ་བར་འགྱུར་བ་དེ་དག་ཀྱང་",
            "ཡང་དག་པ་མ་ཡིན་པའི་འདུ་ཤེས་གང་ཡིན་པ་",
            "དེ་ཡོངས་སུ་ཤེས་པ་ལས་མ་གཏོགས་པ་གང་ལས་ཀྱང་",
            "གྲོལ་བར་འགྱུར་བ་མེད་དེ་",
            "དེ་ཡོངས་སུ་ཤེས་ན་",
            "གྲོལ་བ་ཞེས་བྱའོ་ཞེས་གསུངས་པ་ལྟ་བུའོ།། ",
            "༼གསུམ་པ་དོན་བསྡུ་བ་།༽ ",
            "བཅིངས་པ་དང་ཐར་པ་བརྟག་པ་ཞེས་བྱ་བ་།",
            ""
        ],
        [
            "རབ་ཏུ་བྱེད་པ་བཅུ་དྲུག་པའོ།། ",
            "དབུ་མ་རྩ་བའི་འགྲེལ་བ་འཐད་པའི་རྒྱན་ལས་",
            "བཅིངས་པ་དང་ཐར་པ་བརྟག་པ་ཞེས་བྱ་བ་།",
            "རབ་ཏུ་བྱེད་པ་བཅུ་དྲུག་པའི་རྣམ་པར་བཤད་པའོ།།།། ",
            "རབ་བྱེད་བཅུ་བདུན་པ། ",
            "ལས་འབྲས་བརྟག་པ། ",
            "ལས་འབྲས་བརྟག་པ་ལ་ཡང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "སྲིད་པ་འཕོ་བའི་མདོ་ལས། ",
            "རྒྱལ་པོ་ཆེན་པོ། ",
            "འཆི་འཕོ་བ་ནི་འཆི་འཕོ་བས་སྟོང༌། ",
            "སྐྱེ་བ་ནི་སྐྱེ་བས་སྟོང༌། ",
            "ལས་ཀྱང་ལས་ཀྱིས་སྟོང༌། ",
            "ལས་ཀྱི་འབྲས་བུ་ཡང་འབྲས་བུས་སྟོང་ངོ་",
            "ཞེས་པ་ལ་སོགས་པ་ལས་འབྲས་རང་བཞིན་མེད་པར་གསུངས་པའི་",
            "དོན་རིགས་པས་བསྒྲུབ་པ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་འཁོར་བ་བཀག་ཀྱང་ཡོད་པ་ཉིད་།",
            "མདོ་ལས། ",
            "བདག་གིས་བྱས་པའི་ལས་རྣམས་ནི། །",
            " བདག་གིས་སོ་སོར་མྱང་བར་འགྱུར།། ",
            "ཅེས་པའི་ཚུལ་གྱིས་ལས་དང་འབྲས་བུའི་འབྲེལ་པ་ཡོད་པའི་ཕྱིར་རོ། །",
            "གལ་ཏེ་འདུ་བྱེད་དམ་གང་ཟག་སྔ་མ་ནས་",
            "འདིར་འོང་བ་དང་འདི་ནས་ཕྱི་མར་འགྲོ་བའི་",
            "འཁོར་བ་ཡོད་པར་མ་གྱུར་ན་"
        ],
        [
            "སྔ་མར་བྱས་པའི་ལས་ཀྱི་འབྲས་བུ་འདིར་དང་",
            "འདིར་ལས་བྱས་པའི་འབྲས་བུ་ཕྱི་མར་མྱོང་བར་མི་རུང་།",
            "དགེ་མི་དགེའི་ལས་སྤྱོད་པའི་དུས་ནི་",
            "རྣམ་སྨིན་གྱི་འབྲས་བུ་ཡིད་དུ་འོང་མི་འོང་འབྱུང་བར་",
            "མ་དམིགས་པའི་ཕྱིར་རོ་ཞེས་རྒོལ་བ་།",
            "ལས་དང་འབྲས་བུ་ཉིད་རང་བཞིན་མེད་པར་",
            "བསྟན་པའི་ཕྱིར་འདི་བཀོད་པའོ།། ",
            "གཞུང་བཤད་པ་ལ་རྒོལ་ལན་གཉིས་ལས། ",
            "དང་པོ་ལ་གཉིས་།",
            "ལས་འབྲས་ཀྱི་རང་བཞིན་བཞག་པ་དང༌། ",
            "དེ་ལ་རྟག་ཆད་ཀྱི་སྐྱོན་སྤང་བའོ།།",
            "དང་པོ་ལ་གཉིས་།",
            ""
        ],
        [
            "ལས་ཀྱི་དབྱེ་བ་དང༌། ",
            "དེའི་འབྲས་བུའོ།།",
            "དང་པོ་ལ་ཡང་གསུམ་ལས། ",
            "མདོར་དབྱེ་བ་།",
            "ལས་ལ་རྣམ་སྨིན་ཡིད་དུ་འོང་མི་འོང་",
            "བསྐྱེད་པ་དགེ་མི་དགེ་གཉིས་ལས། ",
            "༼དང་པོ་༽དགེ་བའི་ལས་ཀྱི་དབྱེ་བ་ནི། ",
            "བདག་ཉིད་ལེགས་པར་སྡོམ་པ་དང༌། །",
            " གཞན་ལ་ཕན་འདོགས་བྱམས་སེམས་གང༌། །",
            " དེ་ཆོས་དེ་ནི་འདི་གཞན་དུ། །",
            " འབྲས་བུ་དག་གི་ས་བོན་ཡིན།། ",
            "ཕུང་པོ་ལ་བརྟེན་ནས་",
            "བཏགས་པའི་བདག་ཉིད་སྲོག་གཅོད་པ་ལ་སོགས་པ་",
            "སྒོ་གསུམ་གྱི་ཉེས་སྤྱོད་ལེགས་པར་སྡོམ་པའི་སེམས་དང༌། ",
            "བསྡུ་དངོས་བཞི་དང་འཇིགས་པ་སྐྱོབ་པ་",
            "ལ་སོགས་པ་ལ་ཞུགས་པ་གཞན་ལ་",
            "སྦྱོར་བས་ཕན་འདོགས་པའི་སེམས་དང༌། ",
            "བསམ་པས་སྡུག་བསྔལ་དང་བྲལ་ཞིང་",
            "བདེ་བ་ཐོབ་པར་འདོད་པའི་བྱམས་པའི་",
            "སེམས་གང་ཡིན་པ་དེ་ངན་འགྲོར་",
            "ལྟུང་བ་ལས་འཛིན་པའི་ཆོས་ཡིན་ལ",
            ""
        ],
        [
            "དེ་ནི་ཚེ་འདི་དང་ཚེ་གཞན་དུ་",
            "རྣམ་པར་སྨིན་པའི་འབྲས་བུ་ཡིད་དུ་འོང་བ་",
            "འགྲུབ་པར་བྱེད་པའི་ས་བོན་ཡིན་ཞེས་པ་།",
            "དེ་ལ་ས་བོན་ནི་འབྲས་བུ་ཐུན་མོང་མ་ཡིན་པ་ལ་",
            "ཕན་འདོགས་པའམ་སྤྱི་རིགས་འབྲས་བུའི་ངོ་བོ་སྐྱེད་བྱེད་ཡིན་།",
            "འབྲས་བུ་ཐུན་མོང་བ་ལ་ཕན་འདོགས་པའམ་",
            "སྤྱི་རིགས་ཁྱད་པར་སྐྱེད་བྱེད་ནི་ལྷན་ཅིག་བྱེད་པའི་རྐྱེན་ཅེས་བྱའོ།། ",
            "༼གཉིས་པ་༽མི་དགེ་བའི་ལས་ནི། ",
            "དྲང་སྲོང་མཆོག་གིས་ལས་རྣམས་ནི། །",
            " སེམས་པ་དང་ནི་བསམ་པར་གསུངས།། ",
            "ལས་དེ་དག་གི་བྱེ་བྲག་ནི། །",
            " རྣམ་པ་དུ་མར་ཡོངས་སུ་བསྒྲགས། །",
            " དེ་ལ་ལས་གང་སེམས་པ་ཞེས། །",
            " གསུངས་པ་དེ་ནི་ཡིད་ཀྱི་འདོད།། ",
            "བསམས་པ་ཞེས་ནི་གང་གསུངས་པ། །",
            " དེ་ནི་ལུས་དང་ངག་གིར་ཡིན།།",
            ""
        ],
        [
            "དེ་ལས་བཟློག་པའི་སྒོ་ནས་",
            "བདག་ཉིད་སྒོ་གསུམ་གྱི་ཉེས་སྤྱོད་ལ་འཇུག་པའི་སེམས་དང༌། ",
            "སྦྱོར་བས་ཞུགས་པའི་སེམས་ནི་",
            "ཆོས་མ་ཡིན་པ་ཡིན་།",
            "དེ་ཚེ་འདི་དང་གཞན་དུ་རྣམ་པར་སྨིན་པའི་འབྲས་བུ་",
            "ཡིད་དུ་མི་འོང་བ་འགྲུབ་པའི་ས་བོན་ཡིན་",
            "ཞེས་ཤེས་པར་བྱའོ།།",
            "དེ་ཉིད་ལ་ཅུང་ཞིག་དབྱེ་བ་ནི། ",
            "དོན་དམ་རྟོགས་ཤིང་འཕགས་པ་གཞན་ལས་མཆོག་ཏུ་གྱུར་པ་",
            "དྲང་སྲོང་མཆོག་སངས་རྒྱས་ཀྱིས་",
            "སྔར་གྱི་དགེ་མི་དགེའི་ལས་དེ་དག་ཉིད་ལ་ནི་",
            "སེམས་པའི་ལས་དང་ནི་བསམ་པའི་ལས་ཏེ་",
            "གཉིས་སུ་གསུངས་ལ",
            "ལས་གཉིས་པོ་དེ་དག་གི་བྱེ་བྲག་ནི། ",
            "རྣམ་པ་དུ་མར་ཡོངས་སུ་བསྒྲགས་།",
            "འདི་ལྟར་ལས་གཉིས་པོ་དེ་ལ་",
            "ལས་གང་སེམས་པ་ཞེས་གསུངས་པ་དེ་ནི་ཡིད་ཀྱིར་འདོད་དེ་",
            "ཡིད་ལ་ཡོད་པའམ་ཡིད་ལ་སེམས་པ་ཙམ་གྱིས་",
            "མཐར་ཐུག་པར་འགྱུར་བའི་ཕྱིར་རོ། །",
            "བསམས་པ་ཞེས་གང་གསུངས་པ་དེ་ནི་",
            "ལུས་དང་ངག་གིར་འདོད་དེ་"
        ],
        [
            "ལུས་ངག་ལ་ཡོད་པའམ་",
            "ལུས་ངག་གིས་འདི་ལྟར་བྱའོ་",
            "ཞེས་ཡིད་ཀྱིས་བསམས་ནས་",
            "ལུས་ངག་གིས་བྱས་པས་",
            "མཐར་ཐུག་པར་འགྱུར་བའི་ཕྱིར་རོ། །",
            "དེ་ལྟར་ན་ལུས་ངག་ཡིད་ཀྱི་ལས་གསུམ་དུ་ཡང་འགྱུར་རོ། །",
            " གསུམ་པ་དེ་དག་ཉིད་ལ་རྒྱས་པར་དབྱེ་ན་",
            "བདུན་ཡང་འགྱུར་ཏེ",
            "ངག་དང་བསྐྱོད་དང་མི་སྤོང་བའི། །",
            " རྣམ་རིག་བྱེད་མིན་ཞེས་བྱ་གང༌། ། ",
            "སྤོང་བའི་རྣམ་རིག་བྱེད་མིན་པ། ། ",
            "གཞན་དག་ཀྱང་ནི་དེ་བཞིན་འདོད།། ",
            "ལོངས་སྤྱོད་ལས་བྱུང་བསོད་ནམས་དང༌། །",
            " བསོད་ནམས་མ་ཡིན་ཚུལ་དེ་བཞིན། །",
            " སེམས་པ་དང་ནི་ཆོས་དེ་བདུན། ། ",
            "ལས་སུ་མངོན་པར་འདོད་པ་ཡིན།། ",
            "དགེ་བ་དང་མི་དགེ་བའི་ངག་དང་",
            "ལུས་བསྐྱོད་པ་སྟེ་",
            "རྣམ་པར་རིག་བྱེད་གཉིས་དང་",
            "སྲོག་གཅོད་པ་ལ་སོགས་པ་",
            "མི་དགེ་བ་མི་སྤོང་བའི་རྣམ་པར་རིག་བྱེད་མིན་",
            "ཞེས་བྱ་བ་གང་ཡིན་པ་སྡོམ་པ་མ་ཡིན་པ་སྟེ་",
            "རིགས་སུ་སྐྱེས་པ་དང་མ་སྐྱེས་པ་དག་ལ་",
            "རིམ་པར་སྲོག་གཅོད་པ་དང་ཆོམ་རྐུན་ལ་སོགས་པའི་ལས་བྱེད་ནུས་པ་དང་",
            "སྡིག་པའི་ལས་དེ་དག་བྱེད་པར་ཁས་བླངས་པ་ནས་བཟུང་སྟེ་",
            "དེ་སྐྱེ་ལ་དེ་སྐྱེས་པའི་སྟོབས་ཀྱིས་",
            "ལས་དེ་དངོས་སུ་མི་བྱེད་པ་",
            "མྱོས་པ་ལ་སོགས་པའི་གནས་སྐབས་ན་ཡང་",
            "སྡིག་པའི་དབང་རྒྱུན་ཆགས་སུ་འབྱུང་བའོ།།",
            ""
        ],
        [
            "སྲོག་གཅོད་པ་ལ་སོགས་པ་ཉེས་སྤྱོད་སྤོང་བའི་",
            "རྣམ་པར་རིག་བྱེད་མ་ཡིན་པ་ནི་སྡོམ་པ་།",
            "མཁན་སློབ་ལ་སོགས་པའི་སྤྱན་སྔར་",
            "སྲོག་གཅོད་པ་ལ་སོགས་པ་སྤོང་ངོ་",
            "ཞེས་ལུས་ངག་གི་རིག་བྱེད་རྫོགས་པའི་དུས་ནས་",
            "དེ་སྐྱེ་ལ་དེ་ནས་བཟུང་སྟེ་",
            "དེའི་བསམ་སྦྱོར་མངོན་དུ་རྒྱུ་མེད་པ་",
            "མྱོས་པ་ལ་སོགས་པའི་དུས་སུ་ཡང་",
            "དགེ་བའི་དབང་རྒྱུན་ཆགས་སུ་སྐྱེ་བའོ།།",
            "དེ་ལྟ་ན་སྔ་མ་རྣམ་པར་རིག་བྱེད་ལ་",
            "དགེ་མི་དགེ་གཉིས་ཡོད་པ་དེ་བཞིན་",
            "གཞན་དག་རྣམ་པར་རིག་བྱེད་མ་ཡིན་པ་ལ་ཡང་",
            "དགེ་མི་དགེ་གཉིས་སུ་འདོད་དེ་",
            "དེ་ནི་གཟུགས་དང་དགེ་མི་དགེའི་དབང་རྒྱུན་ཆགས་སུ་འབྱུང་བའི་",
            "བྱ་བའི་རང་བཞིན་ཅན་ཡིན་ཡང་",
            "རྣམ་པར་རིག་བྱེད་བཞིན་དུ་",
            "དེ་ལྟར་གཞན་ལ་རིག་པར་བྱེད་མི་ནུས་པས་",
            "རྣམ་པར་རིག་བྱེད་མ་ཡིན་པ་ཞེས་བྱའོ།།",
            "ལོངས་སྤྱོད་ཕུལ་བ་",
            "དགེ་འདུན་ལ་སོགས་པས་ལོངས་སྤྱད་པ་ལས་",
            "སྦྱིན་པའི་རྒྱུད་ལ་བྱུང་བའི་བསོད་ནམས་དང༌། ",
            "སྲོག་ཆགས་གསོད་པའི་ལྷ་ཁང་ལ་སོགས་པ་བརྩིགས་པས་",
            "ཕྱིས་དེའི་རྗེས་སུ་འཇུག་པ་རྣམས་ཀྱིས་",
            "དེར་ཇི་ཙམ་དུ་སྲོག་ཆགས་བསད་པ་དང༌། ",
            "ལྷ་ཁང་དེ་རྩིག་པ་པོའི་རྒྱུད་ལ་བསོད་ནམས་མ་ཡིན་པ་འབྱུང་བ་",
            "ཚུལ་དེ་བཞིན་ཏེ་ལོངས་སྤྱད་པ་ལས་བྱུང་བའི་བསོད་ནམས་མ་ཡིན་པ་སྟེ་",
            "བསམས་པའི་ལས་དྲུག་དང༌། ",
            "སྔར་བཤད་པའི་སེམས་པའི་ལས་དང་",
            "ཆོས་དེ་བདུན་ལས་ཀྱི་མཚན་གཞིར་",
            "མངོན་པར་འདོད་པ་ཡིན་ཞེས་པ་གྲངས་ཀྱི་དབྱེ་བའོ།།",
            ""
        ],
        [
            "གཉིས་པ་དེའི་འབྲས་བུ་ནི། ",
            "དཀར་པོའི་ལས་ཀྱི་ལམ་བཅུ་པོ། །",
            " ཆོས་སྒྲུབ་པ་ཡི་ཐབས་ཡིན་ཏེ།། ",
            "ཆོས་ཀྱི་འབྲས་བུ་འདི་གཞན་དུ། །",
            " འདོད་པའི་ཡོན་ཏན་རྣམ་ལྔའོ།། ",
            "འོག་གི་སྔར་གྱི་བདུན་པོ་དེ་དག་ཏུ་འདུས་པའི་",
            "དཀར་པོའི་ལས་ཀྱི་ལམ་བཅུ་པོ་སྔར་གྱི་དགེ་བའི་སེམས་གསུམ་པོའམ་",
            "བཅུ་པོ་ཉིད་ཀྱི་བྱ་བ་ཡོངས་སུ་རྫོགས་པའི་ཆོས་སྒྲུབ་པའི་ཐབས་ཡིན་ཏེ་",
            "དེས་བསྒྲུབས་པའི་ཆོས་ཀྱི་འབྲས་བུ་ཚེ་འདི་དང་གཞན་དུ་",
            "གཟུགས་སྡུག་པ་ལ་སོགས་པ་འདོད་པའི་",
            "ཡོན་ཏན་རྣམ་ལྔའོ་ཞེས་པ་།",
            "ཆོས་མ་ཡིན་པའི་འབྲས་བུ་དེ་ལས་བཟློག་པའི་སྒོ་ནས་ཤེས་པར་བྱའོ།། ",
            "གཉིས་པ་༼དེ་ལ་རྟག་ཆད་ཀྱི་སྐྱོན་སྤང་བ་།",
            ""
        ],
        [
            "ལས་རྟག་ཆད་དུ་ཐལ་བའི་རྩོད་པ་དགོད་པ་དང༌། ",
            "སྐྱོན་སྤོང་གི་ལན་བརྗོད་པ་གཉིས་ལས། ",
            "དང་པོ་༼ལས་རྟག་ཆད་དུ་ཐལ་བའི་རྩོད་པ་དགོད་པ་༽ནི། ",
            "གལ་ཏེ་སྨིན་པའི་དུས་བར་དུ། ། ",
            "གནས་ན་ལས་དེ་རྟག་པར་འགྱུར།། ",
            "གལ་ཏེ་འགགས་ན་འགགས་གྱུར་པ། །",
            " ཇི་ལྟར་འབྲས་བུ་སྐྱེད་པར་འགྱུར།། ",
            "གལ་ཏེ་ལས་དེ་དག་",
            "འབྲས་བུ་སྨིན་པའི་དུས་ཀྱི་བར་དུ་གནས་ན་",
            "རྟག་པར་འགྱུར་།",
            "གལ་ཏེ་མི་གནས་པར་འགགས་ན་ཡང་",
            "ས་བོན་ཚིག་པ་ལས་མྱུ་གུ་ལྟར་འགགས་པར་འགྱུར་བའི་ལས་ཀྱིས་",
            "ཇི་ལྟར་འབྲས་བུ་སྐྱེད་པར་འགྱུར་ཏེ་",
            "སྐྱེད་པར་མི་རུང་བས་",
            "ལས་ཆད་པར་འགྱུར་རོ་ཞེ་ན་ཞེས་པའོ།། ",
            "གཉིས་པ་༼སྐྱོན་སྤོང་གི་ལན་བརྗོད་པ་༽ལ་གསུམ་།",
            ""
        ],
        [
            "རིགས་མཐུན་པའི་རྒྱུ་འབྲས་ཁས་བླངས་པས་ལན་གདབ་པ་དང༌། ",
            "དེ་སུན་དབྱུང་བ་དང༌། ",
            "ཆུད་མི་ཟ་བའི་རྫས་ཁས་བླངས་པས་ལན་གདབ་པའོ།།",
            "དང་པོ་༼རིགས་མཐུན་པའི་རྒྱུ་འབྲས་ཁས་བླངས་པས་ལན་གདབ་པ་༽ནི། ",
            "ཉན་ཐོས་མདོ་སྡེ་པ་དག་ཉེས་པ་",
            "དེ་དག་ཏུ་མི་འགྱུར་བའི་དཔེས་བསྟན་པ་།",
            "རྒྱུས་འབྲས་བུ་སྐྱེད་པའི་ཚུལ་དང༌། ",
            "དེས་རྟག་ཆད་སྤོང་བའི་ཚུལ་གཉིས་ལས། ",
            "དང་པོ་༼རྒྱུས་འབྲས་བུ་སྐྱེད་པའི་ཚུལ་༽ནི། ",
            "མྱུ་གུ་ལ་སོགས་རྒྱུན་གང་ནི། །",
            " ས་བོན་ལས་ནི་མངོན་པར་འབྱུང༌།། ",
            "དེ་ལས་འབྲས་བུ་ས་བོན་ནི། །",
            " མེད་ན་དེ་ཡང་འབྱུང་མི་འགྱུར།། ",
            "ཇི་ལྟར་ཕྱི་རོལ་མྱུ་གུ་དང་",
            "ལྗང་བུ་དང་སྡོང་བུ་ལ་སོགས་པའི་",
            "རྒྱུན་གང་ནི་ས་བོན་ལས་མངོན་པར་འབྱུང་།",
            "ས་བོན་གྱི་འབྲས་བུ་རྒྱུན་དེ་ལས་མཐར་འབྲས་བུ་ལོ་ཐོག་འབྱུང་།",
            ""
        ],
        [
            "སྔར་གྱི་ས་བོན་ནི་མེད་ན་མྱུ་གུ་ལ་སོགས་པའི་རྒྱུན་དང་",
            "འབྲས་བུ་ལོ་ཐོག་དེ་ཡང་འབྱུང་བར་མི་འགྱུར་བས་",
            "རྗེས་སུ་འགྲོ་ལྡོག་གི་སྒོ་ནས་རྒྱུ་འབྲས་སུ་སྒྲུབ་པའོ།། ",
            "གཉིས་པ་༼དེས་རྟག་ཆད་སྤོང་བའི་ཚུལ་༽ནི། ",
            "གང་ཕྱིར་ས་བོན་ལས་རྒྱུན་དང༌། །",
            " རྒྱུན་ལས་འབྲས་བུ་འབྱུང་འགྱུར་ཞིང༌།། ",
            "ས་བོན་འབྲས་བུའི་སྔོན་འགྲོ་བ། །",
            " དེ་ཕྱིར་ཆད་མིན་རྟག་མ་ཡིན།། ",
            "ས་བོན་མི་འགག་པའམ་རྒྱུན་སྐྱེད་པའི་རྒྱུར་མ་གྱུར་པར་",
            "འགག་པ་ན་རྟག་ཆད་ཀྱི་ཉེས་པར་འགྱུར་བ་ཞིག་ན་",
            "གང་གི་ཕྱིར་ས་བོན་འབྲས་བུའི་སྔོན་དུ་འགྲོ་ཞིང་",
            "འགག་པ་དེའི་ཕྱིར་རྟག་པ་མིན་ལ",
            "སྔར་བཤད་པ་ལྟར་རྒྱུན་སྐྱེས་པའི་རྒྱུར་གྱུར་ནས་",
            ""
        ],
        [
            "འགག་པས་ས་བོན་ལས་མྱུ་གུ་ལ་སོགས་པའི་རྒྱུན་དང་",
            "རྒྱུན་ལས་འབྲས་བུ་ལོ་ཐོག་འབྱུང་བར་འགྱུར་བ་དེའི་ཕྱིར་ཆད་པ་མིན་ཞེས་སྦྱར་རོ། །",
            " སེམས་ཀྱི་རྒྱུན་ནི་གང་ཡིན་པ། །",
            " སེམས་ལས་མངོན་པར་འབྱུང་བར་འགྱུར།། ",
            "དེ་ལས་འབྲས་བུ་སེམས་ལྟ་ཞིག ། ",
            "མེད་ན་དེ་ཡང་འབྱུང་མི་འགྱུར།། ",
            "དེ་ཉིད་དོན་ལ་སྦྱར་བ་ལ་",
            "ལས་ཀྱི་འབྲས་བུ་འབྱིན་པའི་ཚུལ་ལམ་",
            "རྗེས་སུ་འགྲོ་ལྡོག་གིས་རྒྱུ་འབྲས་སུ་བསྒྲུབ་པ་ནི། ",
            "འདུ་བྱེད་སེམས་པ་དགེ་མི་དགེ་དང་མཚུངས་པར་ལྡན་པའི་སེམས་ཀྱི་རྒྱུན་ནི་",
            "གང་ཡིན་པ་དང་པོའི་དགེ་མི་དགེ་དང་མཚུངས་ལྡན་གྱི་སེམས་ལས་",
            "མངོན་པར་འབྱུང་བར་འགྱུར་ཞིང་",
            "རྒྱུན་དེ་ལས་རྣམ་པར་སྨིན་པའི་འབྲས་བུ་ཡིད་དུ་འོང་མི་འོང་འབྱུང་ལ",
            "དང་པོའི་དགེ་མི་དགེ་དང་མཚུངས་ལྡན་གྱི་སེམས་ལྟ་ཞིག་མེད་ན་",
            "དེའི་རྒྱུན་དང་འབྲས་བུ་དེ་ཡང་",
            "འབྱུང་བར་མི་འགྱུར་རོ་ཞེས་པའོ།། ",
            "གང་ཕྱིར་སེམས་ལས་རྒྱུན་དང་ནི། །",
            " རྒྱུན་ལས་འབྲས་བུ་འབྱུང་འགྱུར་ཞིང༌།།",
            ""
        ],
        [
            "ལས་ནི་འབྲས་བུའི་སྔོན་འགྲོ་བ། ། དེ་ཕྱིར་ཆད་མིན་རྟག་མ་ཡིན།། ",
            "ལས་འདུ་བྱེད་སེམས་པ་མི་འགག་པའམ་",
            "རྒྱུན་སྐྱེད་པའི་རྒྱུར་མ་གྱུར་པར་འགག་ན་",
            "རྟག་ཆད་ཀྱི་ཉེས་པར་འགྱུར་བ་ཞིག་ན་གང་གི་ཕྱིར་",
            "སྔར་བཤད་པ་ལྟར་ལས་འདུ་བྱེད་སེམས་པ་དགེ་མི་དགེ་ནི་འབྲས་བུའི་སྔོན་དུ་འགྲོ་ཞིང་",
            "འགག་པ་དེའི་ཕྱིར་རྟག་པ་མ་ཡིན་ཞིང༌",
            "དེ་ཡང་རྒྱུན་སྐྱེད་པའི་རྒྱུར་གྱུར་ནས་",
            "འགག་པས་དང་པོའི་སེམས་པ་དགེ་མི་དགེ་དང་མཚུངས་ལྡན་གྱི་",
            "སེམས་ལས་དེའི་རྒྱུན་དང་ནི་",
            "རྒྱུན་ལས་འབྲས་བུ་ཡིད་དུ་འོང་མི་འོང་འབྱུང་བ་དེའི་ཕྱིར་",
            "ཆད་པ་མིན་ཞེས་པའོ།།",
            ""
        ],
        [
            "གཉིས་པ་སྡེ་པ་གཞན་བྱེ་བྲག་ཏུ་སྨྲ་བས་དེ་སུན་དབྱུང་བ་ནི། ",
            "གལ་ཏེ་བརྟག་པ་དེར་འགྱུར་ན།། ",
            "ཉེས་པ་ཆེན་པོ་མང་པོར་འགྱུར།། ",
            "དེ་ལྟ་བས་ན་བརྟག་པ་དེ།། ",
            "འདིར་ནི་འཐད་པ་མ་ཡིན་ནོ།། ",
            "གལ་ཏེ་མྱུ་གུ་ལ་སོགས་པ་དང་ཆོས་མཚུངས་པར་",
            "དགེ་མི་དགེས་བསྒོས་པའི་སེམས་ལས་དེ་དང་མཚུངས་པའི་",
            "རྒྱུན་དང་རྒྱུན་ལས་འབྲས་བུ་འབྱུང་བའི་བརྟག་པ་དེར་གྱུར་།",
            "དེ་ལྟ་ན་དགེ་མི་དགེ་ལུང་མ་བསྟན་དང༌། ",
            "འདོད་པ་དང༌། ",
            "གཟུགས་དང༌། ",
            "གཟུགས་མེད་དང༌། ",
            "ཟག་བཅས་ཟག་མེད་དང༌། ",
            "མི་དང་ལྷའི་སེམས་ལས་རིམ་པ་ལྟར་",
            "དགེ་བ་དང་མི་དགེ་བ་ལ་སོགས་པའི་སེམས་ཁོ་ན་རྒྱུན་ཆགས་སུ་",
            "འབྱུང་གི་དགེ་བ་ལས་མི་དགེ་བ་ལ་སོགས་པ་",
            "གཞན་གྱི་རྒྱུན་མི་འབྱུང་བར་འགྱུར་བས་",
            "མཐོང་བ་དང་མ་མཐོང་བ་དང་འགལ་བས་ཉེས་པ་ཆེན་པོ་གྲངས་མང་པོར་འགྱུར་རོ། །",
            "དེ་ལྟ་བས་ན་ལས་ཀྱི་ངོ་བོ་འགག་ཀྱང་རིགས་འདྲའི་རྒྱུན་སྐྱེད་པས་",
            "རྟག་ཆད་སྤོང་བའི་བརྟག་པ་དེ་ལས་འབྲས་ཀྱི་སྐབས་འདིར་ནི་",
            "འཐད་པ་མ་ཡིན་ནོ་ཞེས་པའོ།།",
            ""
        ],
        [
            "འོ་ན་ལས་རྟག་ཆད་དུ་མི་འགྱུར་བའི་ལན་ཇི་ལྟར་ཞེ་།",
            "༼གསུམ་པ་༽བྱེ་བྲག་ཏུ་སྨྲ་བ་དག་ཆུད་མི་ཟ་བའི་རྫས་ཁས་བླངས་ནས་ལན་གདབ་པ་།",
            "བསྟན་བཤད་བསྡུ་བ་གསུམ་ལས། ",
            "དང་པོ་༼བསྟན་༽ནི། ",
            "སངས་རྒྱས་རྣམས་དང་རང་རྒྱལ་དང༌། །",
            " ཉན་ཐོས་རྣམས་ཀྱིས་གང་གསུངས་པའི། །",
            " བརྟག་པ་གང་ཞིག་འདིར་འཐད་པ། །",
            " དེ་ནི་རབ་ཏུ་བརྗོད་པར་བྱ།། ",
            "སངས་རྒྱས་རྣམས་དང་རང་རྒྱལ་དང༌། ",
            "ཉན་ཐོས་རྣམས་ཀྱིས་ལུང་ལས་གསུངས་པ་ཡི། ",
            "བརྟག་པ་གང་ཞིག་ལས་འབྲས་ཀྱི་",
            "སྐབས་འདིར་རིགས་པས་འཐད་པ་དེ་ནི་རབ་ཏུ་བརྗོད་པར་བྱ་ཞེས་པའོ།།",
            "དེ་གང་ཞེ་།",
            ""
        ],
        [
            "གཉིས་པ་དེ་རྒྱས་པར་བཤད་པ་ལ་དགུ་ལས། ",
            "དང་པོ་ངོ་བོ་དཔེས་བསྟན་པ་ནི། ",
            "ཇི་ལྟར་དཔང་རྒྱ་དེ་བཞིན་ཆུད།། ",
            "མི་ཟ་ལས་ནི་བུ་ལོན་བཞིན། །",
            " ཇི་ལྟར་བུ་ལོན་ནམ་",
            "ནོར་སྤྱད་པས་ཟད་ཀྱང་དཔང་རྒྱས་དུས་ནམ་ཞིག་གི་ཚེ་",
            "དེའི་འབྲས་བུ་སྐྱེད་དང་བཅས་པ་འགུགས་པས་",
            "ནོར་བདག་གི་ནོར་ཆུད་ཟ་བར་མི་འགྱུར་བ་བཞིན། ",
            "གང་གི་ཚེ་དགེ་མི་དགེའི་ལས་སྐྱེས་པ་དེའི་ཚེ་",
            "དེའི་རྒྱུད་ལ་མི་ལྡན་པའི་འདུ་བྱེད་ཐོབ་པའི་ཁོངས་སུ་གཏོགས་པ་",
            "ཆོས་དེའི་ཆུད་མི་ཟ་བ་ཞེས་པའི་ཆོས་གཞན་ཉེ་བར་སྐྱེ་།",
            "དེ་ལྟ་ཡིན་དང་ལས་ནི་བུ་ལོན་བཞིན་དུ་",
            "སྐྱེས་མ་ཐག་ཏུ་འགག་པས་རྟག་པར་མི་འགྱུར་ཞིང་",
            "བུ་ལོན་འགགས་ཀྱང་དཔང་རྒྱས་དུས་ནམ་ཞིག་ན་",
            "དེའི་འབྲས་བུ་སྐྱེད་དང་བཅས་པ་འགུགས་པ་ཇི་ལྟ་བ་དེ་བཞིན་དུ། ",
            "ལས་འགགས་ཀྱང་ལས་ཀྱི་ཆུད་མི་ཟ་བས་",
            "དུས་ནམ་ཞིག་གི་ཚེ་དེའི་འབྲས་བུ་སྐྱེད་དང་བཅས་པ་འགུགས་པའམ་འབྱིན་པས་",
            "ཆད་པར་མི་འགྱུར་རོ་ཞེས་པའོ།། ",
            "གཉིས་པ་དེའི་དབྱེ་བ། ",
            "ཆུད་མི་ཟ་བ་དེ་ནི་འདོད་པ་དང་",
            "གཟུགས་དང་གཟུགས་མེད་དང་ཟག་མེད་ཀྱི་ཁམས་ལས་རྣམ་པ་བཞིའོ།།",
            ""
        ],
        [
            "གསུམ་པ་དེའི་རང་བཞིན་ནི། ",
            "ཆུད་མི་ཟ་བ་དེ་ཡང་",
            "དགེ་མི་དགེར་བརྡའ་སྤྲད་དུ་མེད་པས་",
            "རང་བཞིན་ལུང་དུ་མ་བསྟན་པ་སྟེ་",
            "གལ་ཏེ་དགེ་བའི་ལས་ཀྱི་ཆུད་མི་ཟ་བ་དགེ་བ་ཡིན་ན་ནི་",
            "དགེ་བའི་རྩ་བ་རྒྱུན་ཆད་པ་ལ་",
            "དགེ་བའི་ཆུད་མི་ཟ་བ་མེད་པར་འགྱུར་བས་",
            "དེ་སྔོན་བྱས་པའི་དགེ་བའི་འབྲས་བུ་",
            "ཡིད་དུ་འོང་བ་མི་མྱང་བ་དང༌། ",
            "མི་དགེ་བའི་ལས་ཀྱི་ཆུད་མི་ཟ་བ་མི་དགེ་བ་ཡིན་ན་",
            "འདོད་པ་ལ་འདོད་ཆགས་དང་བྲལ་བ་ལ་",
            "མི་དགེ་བའི་ཆུད་མི་ཟ་བ་མེད་པར་འགྱུར་བས་",
            "དེས་སྔོན་བྱས་པའི་མི་དགེ་བའི་འབྲས་བུ་",
            "མྱང་བར་མི་འགྱུར་བའི་ཕྱིར་རོ། །",
            " བཞི་པ་སྤང་བྱ་གར་གཏོགས་བསམ་པ་ནི། ",
            "སྤོང་བས་སྤང་བ་མ་ཡིན་ཏེ། ",
            "སྒོམ་པས་སྤང་བ་ཉིད་ཀྱང་ཡིན།། ",
            "བདེན་པ་མཐོང་ལ་འཕེན་པ་མེད།།",
            "ཅེས་པའི་ཚུལ་གྱིས་སོ་སོའི་སྐྱེ་བོ་ལྟར་",
            "ཁམས་གསུམ་དུ་འཕེན་བྱེད་ཀྱི་ལས་བྱེད་པ་",
            "མཐོང་བའི་ལམ་གྱིས་སྤོང་གི་",
            "སྔོན་སོ་སོ་སྐྱེ་བོའི་དུས་ན་",
            "འཕེན་བྱེད་ཀྱི་ལས་བསགས་པའི་དང༌། ",
            "སྤྱིར་དགེ་མི་དགེའི་ལས་ཀྱི་ཆུད་མི་ཟ་བ་མི་སྤོང་བའི་ཕྱིར་",
            "ཆོས་ཉིད་མཐོང་སྤང་སྤོང་བས་སྤང་བ་མ་ཡིན་ཏེ"
        ],
        [
            "སྒོམ་པའི་ལམ་ཆུང་ངུའི་ཆུང་ངུ་ནས་ཆེན་པོའི་",
            "ཆེན་པོའི་བར་གྱིས་ཁམས་གསུམ་དུ་རྣམ་སྨིན་གྱི་",
            "འབྲས་བུ་མེད་འགྱུར་གྱི་ལས་ཀྱི་ཆུད་མི་ཟ་བ་",
            "ཆེན་པོའི་ཆེན་པོ་ནས་ཆུང་ངུའི་ཆུང་ངུའི་བར་",
            "ཅི་རིགས་སུ་སྤོང་བས་སྒོམ་པས་སྤང་བ་ཉིད་ཀྱང་ཡིན་ཏེ་",
            "ཀྱང་གི་སྒྲ་ནི། ",
            "ཉོན་མོངས་མེད་ཀྱང་དེ་དག་ལ།།",
            "ལས་ཀྱི་ནུས་པ་མཐོང་བ་ཡིན།།",
            "ཅེས་པའི་ཚུལ་གྱིས་ཁམས་གསུམ་གྱི་",
            "སྒོམ་སྤང་གི་ཉོན་མོངས་ཐམས་ཅད་སྤངས་པའི་",
            "འཕགས་པ་དགྲ་བཅོམ་པ་ལ་ཡང་",
            "ཇི་སྲིད་ཁམས་གསུམ་ལས་མ་འདས་པར་",
            "རྟེན་ཕུང་པོ་ཡོད་པ་དེ་སྲིད་དུ་སྔོན་བྱས་པའི་",
            "དགེ་མི་དགེའི་འབྲས་བུ་མྱོང་བས་ན་དེ་གཉི་གའི་ཆུད་མི་ཟ་བ་ཡོད་པས། ",
            "དེ་ཁམས་གསུམ་ག་ལས་ཤིན་ཏུ་འདས་པས་ཀྱང་སྤོང་ཞེས་པའོ།། ",
            "ལྔ་པ་དེའི་འཐད་པ། ",
            "གལ་ཏེ་སྤོང་བས་སྤང་བ་དང༌། །",
            " ལས་འཕོ་བ་ཡིས་འཇིག་འགྱུར་ན།། ",
            "དེ་ལ་ལས་འཇིག་ལ་སོགས་པའི། །",
            " སྐྱོན་རྣམས་སུ་ནི་ཐལ་བར་འགྱུར།།",
            ""
        ],
        [
            "འོག་གི་",
            "གལ་ཏེ་ལས་སྤོང་བས་དེའི་ཆུད་མི་ཟ་བ་སྤོང་བའམ་",
            "མཐོང་སྤང་སྤོང་བས་སྤང་བ་དང༌། ",
            "ལས་འཕོ་བ་སྟེ་ལས་རིགས་མི་མཐུན་སྔོན་དུ་བྱས་པ་ཡིས་",
            "སྔ་མའི་ཆུད་མི་ཟ་བའི་རྒྱུན་འཇིག་པར་གྱུར་ན",
            "དེ་ལ་རྒྱུ་མེད་པའི་ཕྱིར་རིམ་པ་ལྟར་འཕགས་པ་དང་སོ་སོའི་སྐྱེ་བོ་ལ་",
            "སྔོན་བྱས་པའི་ལས་ཀྱི་འབྲས་བུ་འཇིག་པ་དང་རྒྱུ་མེད་པར་མྱོང་ན་",
            "མ་བྱས་པའི་ལས་ཀྱི་འབྲས་བུ་དང་ཕྲད་པ་དང་",
            "བྱས་པ་ཆུད་ཟོས་པ་ལ་སོགས་པའི་སྐྱོན་རྣམས་སུ་ནི་ཐལ་བར་འགྱུར་རོ། །",
            " དྲུག་པ་དེའི་ཡོན་ཏན་ནི། ",
            "དེ་ཕྱིར་ཆུད་མི་ཟ་བ་ཡིས། །",
            " ལས་ཀྱི་འབྲས་བུ་སྐྱེད་པར་འགྱུར།། ",
            "མཐོང་སྤང་སྤངས་ཀྱང་སྔོན་གྱི་ལས་ཀྱི་ཆུད་མི་ཟ་བ་མི་སྤོང་བ་དང༌། ",
            "ལས་འགགས་ཀྱང་དེའི་ཆུད་མི་ཟ་བའི་རྒྱུན་མི་འཇིག་པ་",
            "དེའི་ཕྱིར་རིམ་པ་ལྟར་འཕགས་པ་དང་བྱིས་པ་ལ་",
            "སྔར་བྱས་པའི་དགེ་མི་དགེའི་ལས་ཀྱི་ཆུད་མི་ཟ་བ་ཡིས་",
            "ལས་ཀྱི་འབྲས་བུ་ཡིད་དུ་འོང་མི་འོང་སྐྱེད་པར་འགྱུར་རོ་ཞེས་པའོ།། ",
            "བདུན་པ་དེ་སྐྱེ་བའི་ཚུལ་ལ་",
            "འདིར་སྐྱེ་བའི་ཚུལ་ནི། ",
            "ཁམས་མཚུངས་ལས་ནི་ཆ་མཚུངས་དང༌། །",
            " ཆ་མི་མཚུངས་པ་ཐམས་ཅད་ཀྱི། །",
            " དེ་ནི་ཉིང་མཚམས་སྦྱོར་བའི་ཚེ། །",
            " གཅིག་པོ་ཁོ་ན་སྐྱེ་བར་འགྱུར།། ",
            "མཐོང་བའི་ཆོས་ལ་རྣམ་གཉིས་པོ། །",
            " ཀུན་གྱི་ལས་དང་ལས་ཀྱི་དེ།།",
            ""
        ],
        [
            "ཐ་དད་པར་ནི་སྐྱེ་འགྱུར་ཞིང༌།། ",
            "རྣམ་པར་སྨིན་ཀྱང་གནས་པ་ཡིན།། ",
            "མཐོང་བའི་ཆོས་ཚེ་འདི་ལ་ནི་ཟག་བཅས་ཟག་མེད་རྣམ་པ་གཉིས་པོ་ཀུན་གྱི་ལས་དང་",
            "ལས་ཀྱི་ཆུད་མི་ཟ་བ་དེ་ལས་རེ་རེ་ཞིང་རྫས་ཐ་དད་པར་ནི་སྐྱེ་འགྱུར་ཞིང༌",
            "འབྲས་བུ་རྣམ་པར་སྨིན་པ་ཕྱུངས་ཀྱང་གནས་པ་ཡིན་མོད་ཀྱི་",
            "བུ་ལོན་ཁྱེར་བའི་དཔང་རྒྱ་ལྟར་ཡང་རྣམ་སྨིན་སྐྱེད་མི་ནུས་སོ།།",
            "ཉིང་མཚམས་སྦྱོར་བའི་ཚེ་སྐྱེ་ཚུལ་ནི། ",
            "ཁམས་མཚུངས་པར་འབྲས་བུ་མྱང་བར་འགྱུར་བའི་ལས་ནི་ཆ་མཚུངས་པ་དགེ་བ་དང་མི་དགེ་བ་ནང་དང༌། ",
            "ཆ་མི་མཚུངས་པ་དགེ་མི་དགེ་ཐམས་ཅད་ཀྱི་ཆུད་མི་ཟ་བ་དེ་ནི་",
            "འདོད་པ་དང་གཟུགས་དང་གཟུགས་མེད་པའི་ཁམས་དག་ཏུ་ཉིང་མཚམས་སྦྱོར་བའི་ཚེ་",
            "རྫས་དུ་མར་གནས་པ་དེ་ཐམས་ཅད་ཆུད་མི་ཟ་བའི་རྫས་གཅིག་པོ་ཁོ་ནར་སྐྱེ་བར་འགྱུར་ལ",
            "ཁམས་མི་མཚུངས་པར་མྱང་འགྱུར་ཡིན་ན་ལས་མཚུངས་ཀྱང་ཆུད་མི་ཟ་བ་གཅིག་ཏུ་འགྱུར་རོ། །",
            " བརྒྱད་པ་འགག་པའི་ཚུལ་།",
            ""
        ],
        [
            "དེ་ནི་འབྲས་བུ་འཕོ་བ་དང༌། །",
            " ཤི་བར་གྱུར་ན་འགག་པར་འགྱུར།། ",
            "དགེ་སྦྱོང་གི་འབྲས་བུ་བཞི་པོ་",
            "གོང་ནས་གོང་དུ་འཕོ་བ་ན་",
            "འགག་པར་འགྱུར་བ་ནི་",
            "སྔར། སྒོམ་པས་སྤང་བ་ཉིད་ཀྱང་ཡིན།།",
            "ཞེས་དང༌། ",
            "ཤི་བར་གྱུར་ན་འགག་པ་ནི་",
            "སྔར་དེ་ནི་ཉིང་མཚམས་སྦྱོར་བའི་ཚེ། ",
            "རྫས་དུ་བའི་གནས་སྐབས་འགགས་ནས་",
            "ཆེན་མོ་གཅིག་པུ་ཁོ་ནར་སྐྱེ་བར་འགྱུར་",
            "ཞེས་བཤད་པ་ལྟ་བུའོ།། ",
            "དགུ་པ་མདོར་དབྱེ་བ་ནི། ",
            "དེ་ཡི་རྣམ་དབྱེ་ཟག་མེད་དང༌། །",
            " ཟག་དང་བཅས་པར་ཤེས་པར་བྱ།། ",
            "ཆུད་མི་ཟ་བ་དེའི་རྣམ་པར་དབྱེ་བ་",
            "མདོར་བསྡུ་ན་ཟག་མེད་དང་",
            "ཟག་དང་བཅས་པར་ཤེས་པར་བྱ་ཞེས་པའོ།།",
            ""
        ],
        [
            "གསུམ་པ་དོན་བསྡུ་བ་ནི། ",
            "སྟོང་པ་ཉིད་དང་ཆད་མེད་དང༌། །",
            " འཁོར་བ་དང་ནི་རྟག་པ་མིན།། ",
            "ལས་རྣམས་ཆུད་མི་ཟ་བའི་ཆོས། །",
            " སངས་རྒྱས་ཀྱིས་ནི་བསྟན་པ་ཡིན།། ",
            "དེ་ལྟ་ན་ལས་སྐྱེས་མ་ཐག་ཏུ་འགག་པས་རྟག་པའི་དངོས་པོས་སྟོང་པ་ཉིད་ཡིན་པས་རྟག་པ་མིན་།",
            "དེ་ལྟ་ཡིན་རུང་ཆད་པའང་མེད་།",
            "ལུས་ཅན་རྣམས་ཀྱི་ལས་རྣམས་ནི། །",
            "བསྐལ་པ་བརྒྱར་ཡང་ཆུད་མི་ཟ།།",
            "ཞེས་ལས་རྣམས་ཆུད་མི་ཟ་བའི་ཆོས། ",
            "སངས་རྒྱས་ཀྱིས་ནི་བསྟན་པ་ཡིན་པས་ལས་འགགས་ཀྱང་དེའི་ཆུད་མི་ཟ་བ་ཡིས་ལས་ཀྱི་འབྲས་བུ་འབྱིན་པས་",
            "རིགས་སྣ་ཚོགས་པས་བཀྲ་བ་ཡི་འཁོར་བ་རུང་བའི་ཕྱིར་རོ་ཞེས་འཛེར་ཏོ།།",
            ""
        ],
        [
            "༼གཉིས་པ་",
            "༽དེའི་ལན་ལས་འབྲས་རང་བཞིན་མེད་པས་དེའི་རྟེན་འཁོར་བ་ཡང་མེད་པར་སྟོན་པ་ལ་གསུམ་།",
            "ལས་རང་བཞིན་མེད་པས་རྟག་ཆད་ཀྱི་སྐྱོན་མེད་པ་དང༌། ",
            "རང་བཞིན་ཡོད་པ་དགག་པ་དང༌། ",
            "རང་བཞིན་མེད་ཀྱང་ཐ་སྙད་དུ་གཞག་པའི་ཚུལ་དཔེས་བསྟན་པའོ།།",
            "དང་པོ་",
            "༼ལས་རང་བཞིན་མེད་པས་རྟག་ཆད་ཀྱི་སྐྱོན་མེད་པ་༽ནི། ",
            "གང་ཕྱིར་ལས་ནི་སྐྱེ་བ་མེད།། ",
            "འདི་ལྟར་རང་བཞིན་མེད་དེ",
            "འི་ཕྱིར། །",
            " གང་ཕྱིར་དེ་ནི་མ་སྐྱེས་པ། །",
            " དེ་ཕྱིར་ཆུད་ཟར་མི་འགྱུར་རོ། །",
            " ལས་ལ་རྟག་ཆད་སྤོང་བའི་འབད་པ་དེ་ཐམས་ཅད་ནི་དྲི་ཟའི་འམ་རྨི་ལམ་གྱི་གྲོང་ཁྱེར་གསོ་བའི་འབད་པ་ལྟར་དོན་མེད་པ་ཡིན་ཏེ་",
            "ལས་རང་བཞིན་གྱིས་སྐྱེས་ན་",
            ""
        ],
        [
            "གནས་པའམ་འཇིག་པས་རྟག་ཆད་ཀྱི་ཉེས་པར་འགྱུར་བ་ཞིག་།",
            "གང་གི་ཕྱིར་ལས་ནི་དེ་ཁོ་ནར་སྐྱེ་བ་མེད་པ་དེའི་ཕྱིར་རྟག་པ་དང་ཆད་པར་མི་འགྱུར་ཏེ་མོ་གཤམ་གྱི་བུ་བཞིན་ནོ།།",
            "དེ་ཉིད་ཅིས་ཏེ་སྙམ་།",
            "འདི་ལྟར་ལས་རང་བཞིན་མེད་པ་དེའི་ཕྱིར་དེ་ཁོ་ནར་སྐྱེ་བ་མེད་དོ།།",
            "དེ་ལྟ་ན་མདོ་ལས། ",
            "ལུས་ཅན་རྣམས་ཀྱི་ལས་རྣམས་ནི། །",
            " བསྐལ་པ་བརྒྱར་ཡང་ཆུད་མི་ཟ།། ",
            "ཚོགས་ཤིང་དུས་ལ་བབ་པ་ན།།",
            ""
        ],
        [
            "འབྲས་བུ་ཉིད་དུ་སྨིན་པར་འགྱུར།། ",
            "ཞེས་གསུངས་པ་དང་ཇི་ལྟར་མི་འགལ་སྙམ་ན་",
            "མི་འགལ་ཏེ་གང་གི་ཕྱིར་",
            "མདོ་དེའི་དགོངས་པ་ལས་",
            "དེ་ནི་ཡང་དག་པར་མ་སྐྱེས་པ་དེའི་ཕྱིར་",
            "ཆུད་ཟ་རྒྱུ་མེད་པས་སམ། ",
            "གང་ཕྱིར་རང་བཞིན་གྱིས་",
            "དེ་མི་འགག་པ། །",
            "དེ་ཕྱིར་ཀུན་གཞི་མེད་ཀྱང་འདི་ནུས་ཕྱིར། །",
            "ཅེས་པའི་ཚུལ་གྱིས་",
            "ལས་རང་བཞིན་གྱིས་མ་སྐྱེས་པས་",
            "རང་བཞིན་གྱིས་མི་འགག་ལ་",
            "དེ་ལས་ཐ་སྙད་དུ་འབྲས་བུ་འབྱུང་བ་མི་འགལ་བས་",
            "ཆུད་ཟ་བར་མི་འགྱུར་བར་གསུངས་པ་ཡིན་ནོ།། ",
            "གཉིས་པ་༼རང་བཞིན་ཡོད་པ་དགག་པ་།",
            ""
        ],
        [
            "གནོད་པ་བརྗོད་པ་དང༌། ",
            "སྒྲུབ་བྱེད་དགག་པ་གཉིས་ལས། ",
            "དང་པོ་",
            "༼གནོད་པ་བརྗོད་པ་༽ལ་ཡང་ལས་རྟག་པར་ཐལ་བ་དགོད་པ་དང༌། ",
            "འདོད་པ་ལ་གནོད་པ་བརྗོད་པ་གཉིས་ལས། ",
            "དང་པོ་",
            "༼ལས་རྟག་པར་ཐལ་བ་དགོད་པ་༽ནི། གལ་ཏེ་ལས་ལ་རང་བཞིན་ཡོད།། ",
            "རྟག་པར་འགྱུར་བར་ཐེ་ཚོམ་མེད།། ",
            "གལ་ཏེ་ལས་རང་བཞིན་མེད་པའི་རྟགས་མ་གྲུབ་སྟེ་",
            "ལས་ལ་རང་བཞིན་ཡོད་ན་",
            "ཐེ་ཚོམ་མེད་པར་རྟག་པར་འགྱུར་ཏེ་",
            "དེའི་ཁྱབ་པ་ནི། ",
            "རང་བཞིན་གཞན་དུ་འགྱུར་བ་ནི། །",
            "ནམ་ཡང་འཐད་པ་མ་ཡིན་ནོ།།",
            ""
        ],
        [
            "ཞེས་བཤད་ཟིན་ཏོ།། ",
            "གཉིས་པ་",
            "༼འདོད་པ་ལ་གནོད་པ་བརྗོད་པ་༽ལ་ཡང༌། ",
            "ལས་མ་བྱས་པར་ཐལ་བ་དང༌། ",
            "རྣམ་སྨིན་ཐུག་མེད་དུ་སྐྱེད་པར་ཐལ་བ་གཉིས་ལས། ",
            "དང་པོ་",
            "༼ལས་མ་བྱས་པར་ཐལ་བ་༽ནི། ",
            "ལས་ནི་བྱས་པ་མ་ཡིན་འགྱུར།། ",
            "རྟག་ལ་བྱ་བ་མེད་ཕྱིར་རོ། །",
            " ལས་རྟག་པར་འདོད་ན་",
            "ནམ་མཁའ་ལྟར་བྱས་པ་མ་ཡིན་པར་འགྱུར་རོ། །",
            "དེའི་ཁྱབ་པ་རྟག་པ་སྔར་ནས་ཡོད་པས་སམ་སྔར་མེད་པའི་ཁྱད་པར་བྱར་མེད་པས་དེ་ལ་བྱ་བ་མེད་པའི་ཕྱིར་རོ། །",
            "ལས་མ་བྱས་པར་འདོད་པ་ཡིན་ནོ་ཞེ་།",
            "ལུང་ལས་དང་འཇིག་རྟེན་ལས་གྲགས་པ་དང་འགལ་བ་ལས། ",
            "དང་པོ་",
            "༼ལུང་ལས་འགལ་བ་༽ནི། ",
            "ཅི་སྟེ་ལས་ནི་མ་བྱས་།",
            ""
        ],
        [
            "མ་བྱས་པ་དང་ཕྲད་འཇིགས་འགྱུར།། ",
            "ཚངས་སྤྱོད་གནས་པ་མ་ཡིན་པའང༌། །",
            " དེ་ལ་སྐྱོན་དུ་ཐལ་བར་འགྱུར།། ",
            "བསོད་ནམས་དང་ནི་སྡིག་བྱེད་པའི། །",
            " རྣམ་པར་དབྱེ་བའང་འཐད་མི་འགྱུར།། ",
            "ཅི་སྟེ་ལས་ནི་མ་བྱས་པར་འདོད་ན་མ་བྱས་ཀྱང་དེ་ཐོག་ཏུ་འབྱུང་བས་",
            "མཚམས་མེད་ལ་སོགས་པའི་ལས་མ་བྱས་ཀྱང་དེའི་འབྲས་བུ་དང་ཕྲད་པའི་འཇིགས་པར་འགྱུར་ལ",
            "དགེ་སྦྱོང་གིས་མི་ཚངས་པར་མ་སྤྱད་ཀྱང་དེས་གོས་པས་ཚངས་སྤྱོད་ལ་གནས་པ་མ་ཡིན་པའང་",
            "ལས་མ་བྱས་པར་འདོད་པ་དེ་ལ་སྐྱོན་དུ་ཐལ་བར་འགྱུར་བ་དང༌། ",
            "འོག་གི་བསོད་ནམས་དང་སྡིག་པ་ཁོ་ན་བྱེད་པའི་གང་ཟག་རིམ་པ་ལྟར་",
            "བསོད་ནམས་ཅན་དང་སྡིག་ཅན་ཞེས་བཟང་ངན་དུ་རྣམ་པར་དབྱེ་བ་ཡང་འཐད་པར་མི་འགྱུར་ཏེ",
            "རིམ་པ་ལྟར་མ་བྱས་པའི་བསོད་ནམས་དང་སྡིག་པ་ཡོད་པའི་ཕྱིར་རོ། །",
            " གཉིས་པ་",
            "༼འཇིག་རྟེན་ལས་གྲགས་པ་དང་འགལ་བ་༽ནི། ",
            "ཐ་སྙད་ཐམས་ཅད་ཉིད་དང་ཡང༌། །",
            " འགལ་བར་འགྱུར་བར་ཐེ་ཚོམ་མེད།།",
            ""
        ],
        [
            "ཞིང་ལས་ལ་སོགས་པ་",
            "འབྲས་བུའི་དོན་དུ་རྩོམ་པ་ཐམས་ཅད་",
            "དོན་མེད་པར་འགྱུར་ཞིང་",
            "བུམ་པ་གྱིས་ཤིག་ཅེས་པ་ལ་སོགས་པ་",
            "འཇིག་རྟེན་པའི་ཐ་སྙད་ཐམས་ཅད་ཉིད་དང་ཡང༌། ",
            "ཐེ་ཚོམ་མེད་པར་འགལ་བར་འགྱུར་ཏེ་",
            "འབྲས་བུ་དེ་དག་ཐམས་ཅད་མ་བྱས་ཀྱང་",
            "ཡོད་པའི་ཕྱིར་རོ། ། ",
            "ཐལ་བ་གཉིས་པ་༼རྣམ་སྨིན་ཐུག་མེད་དུ་སྐྱེད་པར་ཐལ་བ་༽ནི། ",
            "དེ་ནི་རྣམ་སྨིན་སྨིན་གྱུར་པ། ། ",
            "ཡང་དང་ཡང་དུ་རྣམ་སྨིན་འགྱུར།། ",
            "གལ་ཏེ་རང་བཞིན་ཡོད་ན་ནི། ། ",
            "གང་ཕྱིར་ལས་གནས་དེ་ཡི་ཕྱིར། ། ",
            "གལ་ཏེ་ལས་ལ་རང་བཞིན་ཡོད་ན་ནི་",
            "སྔར་བཤད་པ་ལྟར་གནས་པར་འགྱུར་ལ",
            ""
        ],
        [
            "འདོད་ན་",
            "གང་གི་ཕྱིར་ལས་སྔ་སོ་ན་གནས་པ་དེ་ཡི་ཕྱིར་",
            "རྣམ་སྨིན་མ་ཕྱུངས་པ་ལྟར་ལས་དེ་ནི་རྣམ་སྨིན་སྨིན་པའམ་ཕྱུངས་པར་གྱུར་པའང། ",
            "ཡང་དང་ཡང་དུ་རྣམ་སྨིན་སྐྱེད་པར་འགྱུར་རོ་ཞེས་པའོ།། ",
            "གཉིས་པ་སྒྲུབ་བྱེད་དགག་པ་ལ་གསུམ་ལས། ",
            "རྒྱུ་ཉོན་མོངས་དགག་པ་ནི། ",
            "ལས་འདི་ཉོན་མོངས་བདག་ཉིད་ལ།། ",
            "ཉོན་མོངས་དེ་དག་ཡང་དག་མིན།། ",
            "གལ་ཏེ་ཉོན་མོངས་ཡང་དག་མིན།། ",
            "ལས་ནི་ཡང་དག་ཇི་ལྟར་ཡིན།།",
            ""
        ],
        [
            "ལས་ནི་རང་བཞིན་དུ་ཡོད་།",
            "མ་རིག་པའི་རྐྱེན་གྱིས་འདུ་བྱེད། ",
            "ལེན་པའི་རྐྱེན་གྱིས་སྲིད་པ་",
            "ཞེས་གསུངས་པས་",
            "དེའི་རྒྱུ་ཉོན་མོངས་པ་ཡོད་པའི་ཕྱིར་རོ་ཞེ་།",
            "ཉོན་མོངས་པ་དེ་དག་ཡང་དག་མིན་ཏེ་",
            "བརྟེན་ནས་འབྱུང་བའི་ཕྱིར་དང་",
            "དགག་པ་འཆད་པར་འགྱུར་བའི་ཕྱིར་རོ། །",
            "གལ་ཏེ་དེ་ལྟར་ཉོན་མོངས་པ་དེ་དག་",
            "ཡང་དག་མིན་ན་",
            "ལས་ནི་ཡང་དག་ཇི་ལྟར་ཡིན་ཏེ"
        ],
        [
            "དེའི་ཁྱབ་པ་ནི་སྔར་ལྟར་",
            "ལས་ནི་ཉོན་མོངས་བདག་ཉིད་ལས་ཏེ་",
            "དེ་ལ་བརྟེན་ནས་འབྱུང་བ་ཡིན་པས། ",
            "གང་གི་ས་བོན་བརྫུན་པ་དེའི། །",
            "སྐྱེ་བ་བདེན་པ་ག་ལ་ཞིག །",
            "ཅེས་པ་ལྟ་བུའོ།། ",
            "གཉིས་པ་འབྲས་བུ་ལུས་དགག་པ་ནི། ",
            "ལས་དང་ཉོན་མོངས་པ་དག་ནི། ། ",
            "ལུས་རྣམས་ཀྱི་ནི་རྐྱེན་དུ་བསྟན།། ",
            "གལ་ཏེ་ལས་དང་ཉོན་མོངས་པ། ། ",
            "དེ་སྟོང་ལུས་ལ་ཇི་ལྟར་བརྗོད།། ",
            "ལས་དང་ཉོན་མོངས་པ་དག་ནི་",
            "རང་བཞིན་དུ་ཡོད་དེ་",
            "དེ་དག་གི་འབྲས་བུ་ལུས་དམིགས་པའི་ཕྱིར་རོ་ཞེ་།",
            "ལུས་ལ་ཆོས་ཅན། ཇི་ལྟར་རང་བཞིན་དུ་བརྗོད་དུ་ཡོད་།",
            ""
        ],
        [
            "སྔར་བཀག་པས་ལས་དང་ཉོན་མོངས་པ་དེས་སྟོང་པའི་ཕྱིར་རོ། །",
            "དེའི་ཁྱབ་པ་ནི། ",
            "ལས་དང་ཉོན་མོངས་པ་དག་ནི། ",
            "ལུས་རྣམས་ཀྱི་ནི་རྐྱེན་དུ་མདོ་ལས་བསྟན་པས་སོ་ཞེས་པའོ།། ",
            "གསུམ་པ་ལས་ཀྱི་འབྲས་བུ་ཟ་བ་པོ་དགག་པ་ནི། ",
            "མ་རིག་བསྒྲིབས་པའི་སྐྱེ་བོ་གང༌། །",
            " སྲེད་ལྡན་དེ་ནི་ཟ་བ་པོ། །",
            " དེ་ཡང་བྱེད་ལས་གཞན་མིན་ཞིང༌། ",
            "དེ་ཉིད་དེ་ཡང་མ་ཡིན་ནོ།། ",
            "གང་གི་ཕྱིར་ན་ལས་འདི་ནི། །",
            " རྐྱེན་ལས་བྱུང་བ་མ་ཡིན་ཞིང༌།། ",
            "རྐྱེན་མིན་ལས་བྱུང་ཡོད་མིན་པ། །",
            " དེ་ཕྱིར་བྱེད་པ་པོ་ཡང་མེད།།",
            ""
        ],
        [
            "གལ་ཏེ་ལས་དང་བྱེད་མེད་ན།། ",
            "ལས་སྐྱེས་འབྲས་བུ་ག་ལ་ཡོད།། ",
            "ཅི་སྟེ་འབྲས་བུ་ཡོད་མིན་ན།། ",
            "ཟ་བ་པོ་ལྟ་ག་ལ་ཡོད།། ",
            "གལ་ཏེ་ལས་ནི་རང་བཞིན་དུ་ཡོད་དེ་དེའི་འབྲས་བུ་ཟ་བ་པོ་ཡོད་པའི་ཕྱིར་རོ། །",
            "ཇི་ལྟར་ཞེ་།",
            "མདོ་ལས། ",
            "མ་རིག་བསྒྲིབས་པའི་སེམས་ཅན་དག །",
            "སྲིད་པའི་ཀུན་ཏུ་སྦྱོར་བ་ཅན། །",
            "ཞེས་གསུངས་པའི་ཚུལ་གྱིས་མ་རིག་པས་ཞི་བའི་ལམ་ལ་ལྟ་བའི་ཡང་དག་པའི་ཤེས་རབ་ཀྱི་མིག་བསྒྲིབས་པའི་སྐྱེ་བོ་གང་ཟག་གང་སྲེད་ལྡན་དེ་",
            ""
        ],
        [
            "ནི་ཟ་བ་པོ་ཡིན་ལ། ",
            "བདག་གིས་བྱས་པའི་ལས་རྣམས་ནི། །",
            "བདག་གིས་སོ་སོར་མྱང་བར་འགྱུར།།",
            "ཅེས་པའི་ཚུལ་གྱིས་ཟ་བ་པོ་དེ་ཡང་སྔར་གྱི་ལས་བྱེད་པ་པོ་ལས་རྫས་གཞན་མིན་།",
            "རྟག་པར་འགྱུར་བས་དོན་བྱེད་པའི་དངོས་པོར་མི་རུང་བའི་ཕྱིར་",
            "དེ་ཉིད་དེ་ཡང་མ་ཡིན་པས་བརྗོད་དུ་མེད་པའི་ཟ་བ་པོ་ཡོད་པས་ལས་ཡོད་དོ་ཞེ་།",
            "ཟ་བ་པོ་ཉིད་རང་བཞིན་དུ་མ་གྲུབ་སྟེ་གང་གི་ཕྱིར་ལས་འདི་ནི་རྐྱེན་བརྟག་པར་བཀག་པས་རྐྱེན་ལས་བྱུང་བ་མ་ཡིན་།",
            "རྐྱེན་མིན་ལས་བྱུང་བའི་རྒྱུ་མེད་ལས་དང་བྱེད་པོ་བརྟག་པར་བཀག་པས་ཡོད་པ་མིན་པ་དེའི་ཕྱིར་ལས་བྱེད་པ་པོ་ཡང་མེད་།",
            "གལ་ཏེ་ལས་དང་བྱེད་པ་པོ་མེད་ན་",
            ""
        ],
        [
            "ལས་དེ་ལས་སྐྱེས་པའི་འབྲས་བུ་ག་ལ་ཡོད་ཅིང༌། ",
            "ཇི་སྟེ་འབྲས་བུ་ཡོད་པ་མིན་ན་",
            "འབྲས་བུ་དེ་ལ་སྤྱོད་པའི་ཟ་བ་པོ་ལྟ་ག་ལ་ཡོད་དེ་",
            "ཟ་བ་པོ་མ་གྲུབ་བོ། །",
            " གསུམ་པ་རང་བཞིན་མེད་ཀྱང་",
            "ལས་འབྲས་གཞག་པའི་ཚུལ་ནི། ",
            "ཇི་ལྟར་སྟོན་པས་སྤྲུལ་པ་ནི། །",
            " རྫུ་འཕྲུལ་ཕུན་ཚོགས་ཀྱིས་སྤྲུལ་ཞིང༌། ",
            "སྤྲུལ་པ་དེ་ཡང་སྤྲུལ་པ་ན།། ",
            "སླར་ཡང་གཞན་ནི་སྤྲུལ་པ་ལྟར། །",
            " དེ་བཞིན་བྱེད་པོ་དེ་ལས་གང༌། ། ",
            "བྱས་པའང་སྤྲུལ་པའི་རྣམ་པ་བཞིན། ། ",
            "དཔེར་ན་སྤྲུལ་པས་སྤྲུལ་གཞན་ཞིག །",
            " སྤྲུལ་པ་མཛད་པ་དེ་བཞིན་ནོ།། ",
            "ཉོན་མོངས་ལས་དང་ལུས་རྣམས་དང༌། །",
            " བྱེད་པ་པོ་དང་འབྲས་བུ་དག །",
            " དྲི་ཟའི་གྲོང་ཁྱེར་ལྟ་བུ་དང༌། །",
            " སྨིག་རྒྱུ་རྨི་ལམ་འདྲ་བ་ཡིན།།",
            ""
        ],
        [
            "གལ་ཏེ་དེ་ལྟ་།",
            "བདག་གིས་བྱས་པའི་ལས་རྣམས་ནི། །",
            "བདག་གིས་སོ་སོར་མྱང་བར་འགྱུར།།",
            "ཞེས་ལས་དང་འབྲས་བུའི་འབྲེལ་པ་མདོ་ལས་གསུངས་པ་",
            "དེ་ཐམས་ཅད་བཀག་པས་ལས་འབྲས་ལ་སྐུར་བ་འདེབས་པའི་ལོག་པར་ལྟ་བའམ་མེད་པར་ལྟ་བར་འགྱུར་རོ་ཞེ་།",
            "མ་ཡིན་ཏེ་ཁོ་བོ་ཅག་གིས་དེ་དག་རང་བཞིན་དུ་ཡོད་པ་བཀག་པ་ཡིན་གྱི་",
            "ཀུན་རྫོབ་ཏུ་མེད་པར་མི་བསྒྲུབ་པའི་ཕྱིར་རོ། །",
            "རང་བཞིན་མེད་པ་རྣམས་ལ་ཐ་སྙད་དུ་བྱ་བྱེད་མི་འཐད་པ་ཡང་མ་ཡིན་ཏེ",
            "བསྟན་བཅོས་ལ་གྲགས་པའི་དཔེ་",
            "ཇི་ལྟར་སྟོན་པ་སངས་རྒྱས་བཅོམ་ལྡན་འདས་ཀྱིས་སྤྲུལ་པ་ནི་",
            "རྫུ་འཕྲུལ་ཕུན་སུམ་ཚོགས་པའི་སྒོ་ནས་སྤྲུལ་།",
            "སྤྲུལ་པ་དེ་ཡང་སྤྲུལ་པ་།",
            ""
        ],
        [
            "དེས་སླར་ཡང་ཉིང་སྤྲུལ་གཞན་དག་སྤྲུལ་པར་མཛད་པ་ལྟར། ",
            "དེ་བཞིན་དུ་ལས་བྱེད་པ་པོ་དེ་རང་བཞིན་དུ་མེད་ཀྱང་",
            "ཐ་སྙད་དུ་ལས་བྱེད་ནུས་པ་སྤྲུལ་པའི་རྣམ་པ་བཞིན་དང༌། ",
            "དེས་ལས་གང་བྱས་པ་རང་བཞིན་མེད་ཀྱང་",
            "ཐ་སྙད་དུ་བྱ་བར་རུང་བ་དཔེར་ན་",
            "སྤྲུལ་པས་སྤྲུལ་པ་གཞན་ཞིག་སྤྲུལ་པ་མཛད་པ་དེ་བཞིན་ནོ།།",
            "ཞེས་པའོ།།",
            "དེ་ཉིད་འཇིག་རྟེན་ལ་གྲགས་པའི་",
            "དཔེས་བསྒྲུབ་པ་འདོད་ཆགས་ལ་སོགས་པ་ཉོན་མོངས་པ་དང་",
            "དེས་བསླངས་པ་དགེ་མི་དགེ་མི་གཡོ་བའི་ལས་དང་",
            "དེའི་འབྲས་བུ་རྟེན་ཁོག་པ་དང་བཅས་པའི་ལུས་རྣམས་དང༌། ",
            "ལས་ཀྱི་བྱེད་པ་པོ་བརྗོད་དུ་མེད་པའི་བདག་དང་རྣམ་པར་སྨིན་པའི་དང༌། ",
            "བདག་པོའི་དང་རྒྱུ་མཐུན་པའི་འབྲས་བུ་དག་",
            "རང་བཞིན་མེད་ཀྱང་ཐ་སྙད་དུ་བརྟེན་ནས་འབྱུང་བར་",
            "སྣང་བ་དྲི་ཟའི་གྲོང་ཁྱེར་ལྟ་བུ་དང༌། ",
            "སྨིག་རྒྱུ་རྨི་ལམ་འདྲ་བ་ཡིན་ཞེས་པའོ།། ",
            "དེ་ལྟ་ན་རབ་ཏུ་ཕྱེད་པ་འདིས་ལས་འབྲས་ལ་སོགས་པ་",
            "དོན་དམ་པར་རང་བཞིན་མེད་དགག་དང༌། ",
            "ཀུན་རྫོབ་ཏུ་བརྟེན་ནས་འབྱུང་བར་",
            "སྣང་བ་སྤྲུལ་པ་ལ་སོགས་པ་ལྟ་བུར་གྲུབ་པ་ཡིན་ནོ།།",
            ""
        ],
        [
            "ཇི་སྐད་དུ་ཏིང་ངེ་འཛིན་རྒྱལ་པོ་ལས། ",
            "གང་ཚེ་བདེར་གཤེགས་གཏམ་རྣམས་སྟོན་པ་ན།། ",
            "མགོན་པོ་སྲང་བཞུད་མི་ལ་ཐུགས་བརྩེའི་ཕྱིར། །",
            " རྒྱལ་བས་དེར་ནི་སྤྲུལ་པ་རྣམ་སྤྲུལ་ཏེ།། ",
            "དེ་དག་ལ་ཡང་སངས་རྒྱས་ཆོས་བཟང་སྟོན།། ",
            "སྲོག་ཆགས་སྟོང་ཕྲག་དག་གིས་དེ་ཐོས་ནས།། ",
            "སངས་རྒྱས་ཡེ་ཤེས་མཆོག་ལ་སྨོན་ལམ་འདེབས།། ",
            "ནམ་བདག་འདི་འདྲའི་ཡེ་ཤེས་འཐོབ་སྙམ་སྟེ།།",
            ""
        ],
        [
            "བསམ་པ་མཁྱེན་ནས་རྒྱལ་བས་དེ་ལུང་སྟོན།། ",
            "ཅེས་དང༌། ",
            "ཇི་ལྟར་དྲི་ཟའི་གྲོང་ཁྱེར་སྣང་གྱུར་ཀྱང༌། །",
            " གྲོང་ཁྱེར་ཕྱོགས་བཅུར་ཡོད་མིན་གཞན་ནའང་མེད།། ",
            "དེ་དག་མིང་ཙམ་གྱིས་ནི་བཞག་པ་ཡིན།། ",
            "དེ་ལྟར་དེ་བཞིན་གཤེགས་པས་འགྲོ་འདི་གཟིགས།། ",
            "ཞེས་གསུངས་པ་ལྟ་བུའོ།། ",
            "༼གསུམ་པ་དོན་བསྡུ་བ་།༽ ",
            "དབུ་མ་རྩ་བའི་འགྲེལ་པ་འཐད་པའི་",
            "རྒྱན་ལས་ལས་འབྲས་བརྟག་པ་ཞེས་བྱ་བ་།",
            ""
        ],
        [
            "རབ་ཏུ་བྱེད་པ་བཅུ་བདུན་པའི་རྣམ་པར་བཤད་པའོ།།།། ",
            "རབ་བྱེད་བཅོ་བརྒྱད་པ། ",
            "བདག་དང་ཆོས་བརྟག་པ། ",
            "བདག་དང་ཆོས་བརྟག་པ་ལ་ཡང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "གཟུགས་ནི་བདག་གམ་བདག་གིས་སྟོང་ཞེས་དང༌། ",
            "ལང་ཀར་གཤེགས་པ་ལས། ",
            "བདག་ཅེས་བྱ་བ་བདུད་ཀྱི་སེམས། །",
            " འདི་ནི་ལྟ་བར་གྱུར་པ་ཡིན།། ",
            "འདུ་བྱེད་ཕུང་པོ་འདི་སྟོང་སྟེ།། ",
            "འདི་ལ་བདག་གམ་སེམས་ཅན་མེད།། ",
            "ཅེས་པ་ལ་སོགས་པ་བདག་དང་",
            "བདག་གི་བའི་ཕུང་པོ་རང་བཞིན་མེད་པར་",
            "གསུངས་པའི་དོན་རིགས་པས་བསྒྲུབ་པ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་ཉོན་མོངས་དང་ལས་དང་ལུས་ལ་སོགས་པ་",
            "ཇི་ལྟར་སྣང་བ་འདི་དེ་ཁོ་ན་ཉིད་མ་ཡིན་གྱི་",
            "དྲི་ཟའི་གྲོང་ཁྱེར་ལ་སོགས་པ་ལྟར་",
            "དེ་ཁོ་ན་ཉིད་མ་ཡིན་བཞིན་དུ་བྱིས་པ་",
            "རྣམས་ལ་དེ་ཁོ་ན་ཉིད་ཀྱི་རྣམ་པར་",
            "སྣང་བ་བརྫུན་པ་ཡིན་ནའོ་ན་",
            "ཆོས་རྣམས་ཀྱི་དེ་ཁོ་ན་ཉིད་དང༌། ",
            "དེ་རྟོགས་པ་དང༌། ",
            "དེ་ལ་འཇུག་པའི་ཐབས་དང༌། ",
            "དེས་དེ་རྟོགས་པའི་འབྲས་བུ་གང་ཞིག་ཡིན་ཅེ་ན",
            ""
        ],
        [
            "རིམ་པ་ལྟར་ཕྱི་ནང་གི་དངོས་པོ་ཡང་དག་པར་",
            "མ་གྲུབ་པས་དེ་ལ་བདག་དང་བདག་གིར་འཛིན་པའི་",
            "ཡུལ་བདག་དང་བདག་གི་བ་ཕུང་པོ་གདོད་མ་ནས་ཞི་བ་དང༌། ",
            "ཡང་དག་པའི་ཤེས་རབ་ཀྱིས་བདག་དང་བདག་གི་བ་",
            "མ་དམིགས་པས་ཕྱི་ནང་གི་ཆོས་རྣམས་ལ་",
            "གང་ཟག་དང་ཆོས་སུ་འཛིན་པ་ཟད་པ་དང༌། ",
            "བདག་དང་བདག་གི་བའི་ཕུང་པོ་འདི་",
            "ཅི་ཞིག་ཅེས་དེ་ལ་རིགས་པའི་ཤེས་པས་",
            "ཕྱིན་ཅི་མ་ལོག་པར་དཔྱོད་པ་དང༌། ",
            "དཔྱད་བྱ་རྣམ་པར་དཔྱད་བྱས་ན། ",
            "རྣམ་དཔྱོད་ལ་ནི་རྟེན་ཡོད་མིན།། ",
            "རྟེན་མེད་ཕྱིར་ན་མི་འབྱུང་སྟེ།། ",
            "དེ་ཡང་མྱ་ངན་འདས་པར་བསྟན།། ",
            "ཅེས་པའི་ཚུལ་གྱིས་རྣམ་པར་དཔྱོད་པ་རིགས་པའི་",
            "ཤེས་དོན་བདག་དང་བདག་གི་བའི་",
            "ཕུང་པོ་མ་དམིགས་པས་བདག་དང་བདག་གིར་འཛིན་པ་",
            "མི་འབྱུང་ལདེ་ཟད་པས་ཉོན་མོངས་དང་ལས་ལྡོག་ཅིང༌། ",
            "དེ་ལོག་པས་སྐྱེ་བ་རྒ་ཤིའི་འཁོར་བ་ཉེ་བར་",
            "ཞི་བ་མྱ་ངན་ལས་འདས་པ་འཐོབ་པ་ཡིན་ནོ་",
            "ཞེས་བསྟན་པའི་དོན་དུ་རབ་ཏུ་བྱེད་པ་འདི་བཀོད་པ་ཡིན་ནོ།།",
            ""
        ],
        [
            "གཞུང་གི་དོན་ལ་གསུམ་།",
            "དེ་ཁོ་ན་ཉིད་ལ་འཇུག་པའི་ཚུལ་དང༌། ",
            "དེ་ཁོ་ན་ཉིད་ཀྱི་རང་བཞིན་དང༌། ",
            "དེ་རྟོགས་པའི་འབྲས་བུའོ།།",
            "དང་པོ་ལ་བདག་དང་བདག་གི་བ་དགག་པ་དང༌། ",
            "དེ་བཀག་པའི་འབྲས་བུ་དང༌། ",
            "བཀག་པ་ལ་ལུང་དང་འགལ་བ་སྤང་བ་གསུམ་ལས། ",
            "དང་པོ་ལ་གཉིས་།",
            "བླང་བྱ་ཕུང་པོ་ལས་དེ་ཉིད་དང་གཞན་དུ་",
            "མ་གྲུབ་པས་ལེན་པ་པོའི་བདག་དགག་པ་དང༌། ",
            "དེས་བདག་གི་བ་བླང་བྱ་ཕུང་པོ་ཡང་དགག་པ་གྲུབ་པའོ།། ",
            "དང་པོ་༼བླང་བྱ་ཕུང་པོ་ལས་དེ་ཉིད་དང་",
            "གཞན་དུ་མ་གྲུབ་པས་ལེན་པ་པོའི་བདག་དགག་པ་༽ནི། ",
            "གལ་ཏེ་ཕུང་པོ་བདག་ཡིན་ན།། ",
            "སྐྱེ་དང་འཇིག་པ་ཅན་དུ་འགྱུར།།",
            ""
        ],
        [
            "གལ་ཏེ་ཕུང་པོ་རྣམས་ལས་གཞན། །",
            " ཕུང་པོའི་མཚན་ཉིད་མེད་པར་འགྱུར།། ",
            "ལེན་པ་པོའི་བདག་དེ་བླང་བྱ་ཕུང་པོའི་",
            "ངོ་བོར་རམ་དེ་ལས་ངོ་བོ་ཐ་དད་དུ་ཡོད་།",
            "དེ་ལ་གལ་ཏེ་ཕུང་པོ་ཉིད་བདག་ཡིན་ན་",
            "བདག་དེ་སྐྱེ་དང་འཇིག་པ་ཅན་དང་དུ་མར་འགྱུར་ཏེ་",
            "ཕུང་པོ་མི་རྟག་པ་དུ་མ་དང་ངོ་བོ་དབྱེར་མེད་ཡིན་པའི་ཕྱིར་རོ། །",
            "འདོད་པ་ཡང་མ་ཡིན་ཏེ་གཞན་གྱི་སྡེ་པ་ལྟར་ན་",
            "བདག་རྟག་པ་གཅིག་པུར་འདོད་པའི་ཕྱོགས་ཉམས་པ་དང༌། ",
            "རང་གི་སྡེ་པ་ལྟར་ན་སྐད་ཅིག་མ་ལ་ལས་",
            "བྱེད་པ་པོ་དང་འབྲས་བུ་ལོངས་སྤྱོད་པ་པོ་གཞི་",
            "མཐུན་མི་རུང་བས་ལས་འབྲས་མི་འཐད་པའི་ཕྱིར་དང༌། ",
            "དུ་མ་ཡིན་ན་"
        ],
        [
            "འཇིག་རྟེན་སྐྱེ་བ་ན་",
            "གང་ཟག་ཉག་གཅིག་སྐྱེ་ཞེས་པའི་ལུང་དང་འགལ་བའི་ཕྱིར་རོ། །",
            "དེ་བཞིན་དུ་རང་གི་སྡེ་པ་ཁ་ཅིག་",
            "བདག་ཕུང་པོའི་ངོ་བོར་འདོད་པ་དགག་པ་",
            "རྒྱས་པར་ནི་དབུ་མ་ལ་འཇུག་པ་ལས། ",
            "གང་ཕྱིར་ཕུང་པོ་བདག་ན་དེ་ཕྱིར་དེ།། ",
            "མང་བས་བདག་དེ་དག་ཀྱང་མང་པོར་འགྱུར།། ",
            "བདག་ནི་རྫས་སུ་འགྱུར་ཞིང་དེར་ལྟ་བ། །",
            " རྫས་ལ་འཇུག་པས་ཕྱིན་ཅི་ལོག་མི་འགྱུར།། ",
            "མྱ་ངན་འདས་ཚེ་ངེས་པར་བདག་ཆད་འགྱུར།། ",
            "མྱ་ངན་འདས་སྔོན་སྐད་ཅིག་དག་ལ་ནི། །",
            " སྐྱེ་འཇིག་བྱེད་པོ་མེད་པས་འབྲས་མེད་ཉིད། ། ",
            "གཞན་གྱིས་བསགས་ལ་གཞན་གྱིས་ཟ་བར་འགྱུར།།",
            ""
        ],
        [
            "ཞེས་དང༌། ",
            "འདི་ཉིད་དུ། ",
            "ཉེ་བར་ལེན་ཉིད་བདག་མ་ཡིན།། ",
            "དེ་འབྱུང་བ་དང་འཇིག་པ་ཡིན།། ",
            "ཉེ་བར་བླང་བ་ཇི་ལྟ་བུར། །",
            " ཉེ་བར་ལེན་པོ་ཡིན་པར་འགྱུར།། ",
            "ཞེས་འཆད་པར་འགྱུར་རོ། །",
            "གལ་ཏེ་གཉིས་པ་ལྟར་བདག་ཕུང་པོ་རྣམས་ལས་ངོ་བོ་གཞན་ཡིན་།",
            "འདུས་བྱས་གང་ཞེ་ན་ཕུང་པོ་ལྔའོ་ཞེས་གསུངས་པའི་",
            "ཚུལ་གྱིས་ཕུང་པོ་ལྔ་འདུས་བྱས་ཡིན་པས་",
            "དེ་དག་འདུས་བྱས་སུ་མཚོན་པའི་",
            "མཚན་ཉིད་སྐྱེ་གནས་འཇིག་པ་མེད་པར་",
            "འགྱུར་བས་དེ་དོན་བྱེད་ནུས་པའི་",
            "དངོས་པོར་མི་རུང་ངོ་ཞེས་པའམ། ",
            "ཡང་ན་བདག་དེ་གཟུགས་སུ་རུང་བ་",
            "ལ་སོགས་པ་ཕུང་པོ་ལྔ་པོ་སོ་སོའི་མཚན་ཉིད་",
            "དེ་མེད་པར་ཏེ་མཚན་ཉིད་དམ་",
            "ངོ་བོ་ཐ་དད་དུ་དམིགས་པར་",
            "འགྱུར་བ་ལས་དེ་དག་ལས་ངོ་བོ་ཐ་དད་པའི་",
            "བདག་སྣང་རུང་མ་དམིགས་པས་མེད་དོ་ཞེས་པའོ།།",
            "དེ་ཉིད་དང་གཞན་བཀག་པ་ཉིད་ཀྱིས་",
            "རྟེན་དང་བརྟེན་པ་དང་ལྡན་པར་",
            "ཡང་ཤུགས་ལ་བཀག་པར་བལྟའོ།།",
            ""
        ],
        [
            "གཉིས་པ་༼དེས་བདག་གི་བ་བླང་བྱ་",
            "ཕུང་པོ་ཡང་དགག་པ་གྲུབ་པ་༽ནི། ",
            "བདག་ཉིད་ཡོད་པ་མ་ཡིན་ན།། ",
            "བདག་གི་ཡོད་པར་ག་ལ་འགྱུར།། ",
            "དེ་ལྟར་རྒྱུ་ལས་བྱེད་པ་པོ་དང་འབྲས་བུ་",
            "ཕུང་པོ་ལེན་པ་པོའི་བདག་ཉིད་ཡོད་པ་",
            "མ་ཡིན་པའི་ཕྱིར་ན་ལས་ཀྱི་འབྲས་བུའམ་",
            "ཉེ་བར་བླང་བྱའི་ཕུང་པོ་བདག་གི་བ་",
            "ཡང་རང་བཞིན་དུ་ཡོད་པར་ག་ལ་འགྱུར་ཏེ",
            "བྱེད་པོ་མེད་པའི་ལས་དང་ལེན་པོ་མེད་པའི་",
            "བླང་བྱ་མི་རུང་བར་དགོངས་པའོ།། ",
            "གཉིས་པ་དེ་དག་བཀག་པའི་འབྲས་བུ་།",
            "དེས་ཡུལ་ཅན་འཛིན་པ་སྤོང་བ་དང༌། ",
            "དེ་ལ་རྩོད་པ་སྤང་བ་དང༌། ",
            "འཛིན་པ་ཟད་པས་གྲོལ་བ་ཐོབ་པའི་ཚུལ་གསུམ་ལས། ",
            "དང་པོ་༼དེས་ཡུལ་ཅན་འཛིན་པ་སྤོང་བ་༽ནི། ",
            "བདག་དང་བདག་གི་ཞི་བའི་ཕྱིར། །",
            " ངར་འཛིན་ང་ཡིར་འཛིན་མེད་འགྱུར།།",
            ""
        ],
        [
            "དེ་ལྟར་རྣལ་འབྱོར་པས་ལེན་པ་པོའི་",
            "བདག་དང་བདག་གི་བ་བླང་བྱ་ཕུང་པོ་མ་དམིགས་ཤིང༌། ",
            "རང་བཞིན་གྱིས་ཞི་བར་ཤེས་པའི་ཕྱིར་",
            "ངར་འཛིན་པ་དང་ང་ཡི་བ་ཕུང་པོར་འཛིན་པ་",
            "མེད་པའི་མི་འབྱུང་བར་འགྱུར་ཏེསྨིག་རྒྱུ་ལ་",
            "ཆུ་མེད་པར་ཤེས་པས་ཆུར་འཛིན་སྤང་བ་བཞིན་ནོ།། ",
            "གཉིས་པ་༼དེ་ལ་རྩོད་པ་སྤང་བ་༽ནི། ",
            "ངར་འཛིན་ང་ཡིར་འཛིན་མེད་གང༌། །",
            " དེ་ཡང་ཡོད་པ་མ་ཡིན་ཏེ།། ",
            "ངར་འཛིན་ང་ཡིར་འཛིན་མེད་པར། །",
            " གང་གིས་མཐོང་བས་མི་མཐོང་ངོ༌།། ",
            "དེ་ལྟར་ང་དང་ང་ཡིར་འཛིན་པ་མེད་པའི་",
            "རྣལ་འབྱོར་པ་དེ་ཡོད་པས་བདག་དང་",
            "བདག་གི་བ་ཡང་ཡོད་དོ་ཞེ་།",
            "ངར་འཛིན་དང་ང་ཡིར་འཛིན་པ་མེད་པའི་",
            "རྣལ་འབྱོར་པ་གང་ཡིན་པ་དེ་ཡང་",
            "རང་བཞིན་དུ་ཡོད་པ་མ་ཡིན་ཏེ་",
            ""
        ],
        [
            "སྔར་བདག་དང་ཕུང་པོ་ཙམ་བཀག་པས་",
            "དེ་གཉིས་སུུ་མ་འདུས་པའི་རྣལ་འབྱོར་པ་",
            "ཉིད་མི་སྲིད་པའི་ཕྱིར་རོ། །",
            "དེ་ལྟར་འཛིན་པ་གཉིས་དང་བྲལ་བའི་",
            "རྣལ་འབྱོར་པ་ཉིད་མ་གྲུབ་པ་ལ་ངར་འཛིན་དང་",
            "ང་ཡིར་འཛིན་པ་མེད་པའི་རྣལ་འབྱོར་པའི་",
            "དངོས་པོ་ཡོད་པར་གང་ཟག་གང་གིས་མཐོང་ཞིང་ལྟ་བ་དེས་",
            "དེ་ཁོ་ན་ཉིད་མི་མཐོང་ངོ་ཞེས་ཤེས་པར་བྱའོ།།",
            "ཇི་སྐད་དུ་ཏིང་ངེ་འཛིན་གྱི་རྒྱལ་པོའི་མདོ་ལས། ",
            "ནང་གི་བདག་ཉིད་སྟོང་པར་ལྟོས།། ",
            "ཕྱི་རོལ་གྱུར་པའང་སྟོང་པར་ལྟོས།། ",
            "གང་ཞིག་སྟོང་ཉིད་སྒོམ་བྱེད་པ། །",
            " དེ་འགའ་ཞིག་ཀྱང་ཡོད་མ་ཡིན།། ",
            "ཞེས་གསུངས་པ་ལྟ་བུའོ།།",
            ""
        ],
        [
            "གསུམ་པ་༼འཛིན་པ་ཟད་པས་གྲོལ་བ་ཐོབ་པའི་ཚུལ་༽ནི། ",
            "ནང་དང་ཕྱི་རོལ་ཉིད་དག་ལ།། ",
            "བདག་དང་བདག་གི་སྙམ་ཟད་ན།། ",
            "ཉེ་བར་ལེན་པ་འགག་འགྱུར་ཞིང༌།། ",
            "དེ་ཟད་པས་ན་སྐྱེ་བ་ཟད།། ",
            "ལས་དང་ཉོན་མོངས་ཟད་པས་ཐར།། ",
            "ལས་དང་ཉོན་མོངས་རྣམ་རྟོག་ལས། །",
            " དེ་དག་སྤྲོས་ལས་སྤྲོས་པ་ནི། །",
            " སྟོང་པ་ཉིད་ཀྱིས་འགག་པར་འགྱུར།།",
            ""
        ],
        [
            "དེ་ལྟར་ནང་ཟིན་པའི་ཕུང་པོ་དང་",
            "ཕྱི་རོལ་མ་ཟིན་པ་ཉིད་དག་ལ་རིམ་པ་ལྟར་",
            "བདག་དང་བདག་གི་སྙམ་དུ་འཛིན་པ་ཟད་ན་",
            "འདོད་པའི་དང་ལྟ་བའི་དང་ཚུལ་ཁྲིམས་དང་",
            "བརྟུལ་ཞུགས་མཆོག་ཏུ་འཛིན་པའི་དང་",
            "བདག་ཏུ་སྨྲ་བའི་ཉེ་བར་ལེན་པ་བཞི་པོ་",
            "འགག་པར་འགྱུར་ཞིང༌རྒྱུ་ལེན་པ་བཞི་པོ་",
            "དེ་ཟད་པས་ན་སྲིད་པ་ཟད་ཅིང་",
            "དེས་ཡང་སྲིད་ཕྱི་མའི་སྐྱེ་བ་ཡང་ཟད་པར་འགྱུར་།",
            "དེས་ན་ལས་དང་ཉོན་མོངས་པ་",
            "ཟད་པ་ལས་ཐར་པ་མྱ་ངན་ལས་འདས་པ་",
            "འཐོབ་པར་འགྱུར་རོ་ཞེས་ཤེས་པར་བྱའོ།། ",
            "འོ་ན་ལས་དང་ཉོན་མོངས་པ་དེ་དག་",
            "གང་གིས་འཛད་པར་འགྱུར་ཞེ་།",
            "དེ་ཡང་རྒྱུ་ཟད་པའི་སྒོ་ནས་ཏེ་འདི་ལྟར་",
            "ལས་དང་ཉོན་མོངས་ནི་སྔར་བཤད་པ་ལྟར་",
            "བདག་དང་བདག་གིར་འཛིན་པ་ལ་སོགས་པ་",
            "ཚུལ་བཞིན་མ་ཡིན་རྣམ་པར་རྟོག་པ་ལས་འབྱུང་ལ",
            ""
        ],
        [
            "རྣམ་རྟོག་དེ་དག་སྤྲོས་པ་པྲ་བན་ཛ་ཞེས་པ་",
            "སྐབས་ཀྱིས་དུ་མ་ལ་འཇུག་པ་ལས་",
            "འདིར་ཤེས་པ་དང་ཤེས་བྱ་བརྗོད་བྱ་དང་རྗོད་བྱེད་",
            "ལ་སོགས་པ་མཚན་མར་འཛིན་པའི་",
            "སྤྲོས་པ་སྣ་ཚོགས་པ་ལས་འབྱུང་ལ",
            "ཀུན་གྱི་རྩ་བ་ཐོག་མ་མེད་ནས་",
            "གོམས་པའི་མཚན་མའི་སྤྲོས་པ་ནི་",
            "སྤྲོ་བྱའི་ཤེས་པ་དང་ཤེས་བྱའི་ཆོས་ཐམས་ཅད་",
            "རང་བཞིན་སྟོང་པ་ཉིད་ལྟ་བ་གོམས་པ་ཉིད་ཀྱིས་",
            "འགག་པར་འགྱུར་ལདེ་འགག་པས་དེའི་",
            "འབྲས་བུ་ཚུལ་བཞིན་མ་ཡིན་པའི་རྣམ་རྟོག་ལྡོག་ཅིང༌། ",
            "དེ་ལོག་པས་ཉོན་མོངས་ལྡོག་།",
            "དེ་ལོག་པས་ལས་ལྡོག་ཅིང༌། ",
            "དེ་ལོག་པས་སྐྱེ་བ་ལྡོག་པ་ཡིན་ནོ།། ",
            "གསུམ་པ་༼བཀག་པ་ལ་ལུང་དང་འགལ་བ་སྤང་བ་༽ནི། ",
            "བདག་གོ་ཞེས་ཀྱང་བཏགས་གྱུར་ཅིང༌། །",
            " བདག་མེད་ཅེས་ཀྱང་བསྟན་པར་གྱུར།།",
            ""
        ],
        [
            "སངས་རྒྱས་རྣམས་ཀྱིས་བདག་དང་ནི། །",
            " བདག་མེད་འགའ་མེད་ཅེས་ཀྱང་བསྟན།། ",
            "དེ་ལྟར་བདག་དང་བདག་གི་བ་མེད་།",
            "བདག་ཉིད་བདག་གི་མགོན་ཡིན་གྱི། །",
            " གཞན་ནི་སུ་ཞིག་མགོན་དུ་འགྱུར།། ",
            "བདག་ཉིད་ལེགས་པར་དུལ་བས་ནི། །",
            " མཁས་པས་མཐོ་རིས་ཐོབ་པར་འགྱུར།། ",
            "ཞེས་དང༌། ",
            "གནག་དང་དཀར་བའི་ལས་ནི་འཇིག་མི་འགྱུར།།",
            "བདག་གིས་བྱས་པ་མྱང་བར་འགྱུར་བའང་ཡིན།།",
            ""
        ],
        [
            "ཞེས་གསུངས་པ་དང་ཇི་ལྟར་མི་འགལ་ཞེ་།",
            "དེ་སྐད་གསུངས་མོད་ཀྱི། ",
            "འདི་ན་བདག་གམ་སེམས་ཅན་མེད།།",
            "ཆོས་འདི་དག་ནི་རྒྱུ་དང་བཅས།།",
            "ཞེས་དང༌། ",
            "ཆོས་ཐམས་ཅད་ནི་བདག་མེད་པའི་ཞེས་ཀྱང་ཇི་སྟེ་མ་།",
            "དེའི་ཕྱིར་མདོའི་དགོངས་པ་བཙལ་དགོས་པས་",
            "སྤྱིར་སངས་རྒྱས་རྣམས་ཀྱིས་ནི་གདུལ་བྱ་",
            "དམན་པ་རྒྱང་འཕེན་པ་ལྟ་བུ་ཚེ་སྔ་མ་ནས་",
            "འདིར་དང་འདི་ནས་ཕྱི་མར་འཁོར་བ་པོའི་",
            "བདག་མེད་པས་ལས་རྒྱུ་འབྲས་",
            "མེད་དོ་ཞེས་སྐུར་བ་བཏབ་པས། ",
            "ངན་སོང་དུ་ལྟུང་བར་འགྱུར་བ་",
            "དེ་དག་རྗེས་སུ་གཟུང་བར་བྱ་བའི་ཕྱིར་",
            "ཀུན་རྫོབ་ཏུ་ཆོས་ཙམ་ལས་བཏགས་པའི་",
            "བདག་ཡོད་པ་ལ་དགོངས་ནས་",
            "བདག་གོ་ཞེས་ཀྱང་བརྟགས་པར་གྱུར་ཅིང༌། གདུལ་བྱ་བར་མ་བདག་ཏུ་ལྟ་བ་མཁྲེགས་པས་",
            "ལས་འབྲས་ལ་ཡིད་ཆེས་ཤིང་མི་དགེ་བ་ལས་",
            "ལོག་པ་དེ་དག་འཁོར་བའི་རྒྱུ་འཇིག་ཚོགས་སུ་",
            "ལྟ་བ་ལྷོད་པར་བྱ་བ་དང༌། ",
            "མྱ་ངན་ལས་འདས་པ་ལ་སྦྱར་བར་བྱ་བའི་",
            "ཕྱིར་ཀུན་རྫོབ་ཙམ་དུ་བདེན་པའི་",
            "བདག་བཀག་ཆོས་ཡོད་པ་ལ་དགོངས་ནས་",
            ""
        ],
        [
            "བདེན་པའི་བདག་མེད་དོ་ཞེས་ཀྱང་བསྟན་པར་",
            "གྱུར་ལགདུལ་བྱ་མཆོག་ཏུ་གྱུར་པ་ཀུན་",
            "རྫོབ་ཏུ་ལས་འབྲས་ལ་ཡིད་ཆེས་ཤིང་",
            "བདེན་པའི་བདག་མེད་པར་ལྟ་བ་དེ་དག་",
            "བཀག་ཆོས་ཀྱི་མཚན་མར་འཛིན་པ་དེ་ཡང་སྤང་བའི་ཕྱིར། ",
            "དེ་ཁོ་ན་ཉིད་དུ་དགག་བྱ་བདག་དང་ནི་",
            "དེ་བཀག་པའི་བདག་མེད་པ་འགའ་ཡང་",
            "མེད་ཅེས་བསྟན་པ་ཡིན་པས། ",
            "ཁོ་བོ་ཅག་གི་ཕྱོགས་ལ་ལུང་གིས་གནོད་པའམ་",
            "ལུང་ནང་ཕན་ཚུན་འགལ་བའི་ཉེས་པ་མེད་དོ་ཞེས་པའོ།།",
            "ཇི་སྐད་དུ་འཕགས་པ་དཀོན་མཆོག་བརྩེགས་པའི་མདོ་ལས། ",
            "འོད་སྲུང་བདག་ཅེས་བྱ་བ་འདི་ནི་མཐའ་གཅིག་།",
            "བདག་མེད་ཅེས་བྱ་བ་འདི་ནི་མཐའ་གཉིས་སོ།།",
            "མཐའ་དེ་གཉིས་ཀྱི་དབུས་གང་ཡིན་པ་དེ་ནི་",
            "བསྟན་དུ་མེད་པ་ཞེས་གསུངས་པ་ལྟ་བུའོ།།",
            "ཡང་ན་གྲངས་ཅན་ལ་སོགས་པས་འདུ་བྱེད་",
            "སྐད་ཅིག་མ་ལ་ལས་འབྲས་མི་འཐད་པར་བསམས་ནས་",
            ""
        ],
        [
            "བདག་གོ་ཞེས་ཀྱང་བརྟགས་པར་གྱུར་ཅིང༌། ",
            "རྒྱང་འཕེན་པས་འཁོར་བ་པོའི་བདག་",
            "མ་དམིགས་པས་བདག་མེད་ཅེས་ཀྱང་བསྟན་པར་གྱུར་ལ",
            "དེ་ཁོ་ན་ཉིད་ཕྱིན་ཅི་མ་ལོག་པར་གཟིགས་པའི་",
            "སངས་རྒྱས་རྣམས་ཀྱིས་ནི་དེ་དག་གིས་",
            "བརྟགས་པའི་བདག་དང་ནི་བདག་མེད་",
            "འགའ་ཡང་མེད་ཅེས་ཀྱང་འཆད་མོད་ཀྱི་སྔ་མ་ཉིད་ལེགས་སོ།། ",
            "གཉིས་པ་དེ་ཁོ་ན་ཉིད་ཀྱི་རང་བཞིན་།",
            "དོན་དམ་པའི་རང་བཞིན་དང༌། ",
            "ཀུན་རྫོབ་ཀྱི་རང་བཞིན་གཉིས་ལས། ",
            "དང་པོ་༼དོན་དམ་པའི་རང་བཞིན་༽ལ་གསུམ་།",
            "རང་གི་ངོ་བོས་བསྟན་དུ་མེད་པ་དང༌། ",
            "སྒྲོ་བཏགས་ནས་བསྟན་པའི་ཚུལ་དང༌། ",
            "བསྟན་པའི་མཚན་ཉིད་དོ།།",
            "དང་པོ་༼རང་གི་ངོ་བོས་བསྟན་དུ་མེད་པ་༽ནི། ",
            "བརྗོད་པར་བྱ་བ་ལྡོག་པ་སྟེ།།",
            ""
        ],
        [
            "སེམས་ཀྱི་སྤྱོད་ཡུལ་ལྡོག་པས་སོ།། ",
            "མ་སྐྱེས་པ་དང་མ་འགགས་པ། །",
            " ཆོས་ཉིད་མྱ་ངན་འདས་དང་མཚུངས།། ",
            "དེ་ལྟར་དེ་ཁོ་ན་ཉིད་དུ་བདག་དང་",
            "བདག་མེད་པ་གཉིས་མ་བསྟན་ན་འོ་ན་ཅི་ཞིག་བསྟན་ཅེ་།",
            "དོན་དམ་པའི་དེ་ཁོ་ན་ཉིད་དེ་ལ་",
            "བརྗོད་པར་བྱ་བ་འགའ་ཞིག་ཡོད་ན་",
            "སྟོན་པར་འགྱུར་བ་ཞིག་ན་དེ་ལ་ནི་",
            "སྒྲས་ཞེན་ནས་ཀྱང་བརྗོད་པར་བྱ་བ་",
            "ལྡོག་པས་འགའ་ཡང་མ་བསྟན་ཏོ།།",
            ""
        ],
        [
            "དེ་ཉིད་ཅིས་ཏེ་ཞེ་།",
            "དེ་བློའི་ཡུལ་དུ་འགྱུར་ན་རྒྱུ་མཚན་འགའ་ཞིག་ལས་",
            "མིང་འགའ་ཞིག་སྒྲོ་བཏགས་པའི་སྒོ་ནས་",
            "ཞེས་བརྗོད་པར་འགྱུར་བ་ཞིག་།",
            "དེ་ལ་སེམས་ཀྱི་སྤྱོད་ཡུལ་ལམ་དམིགས་པ་",
            "ཐམས་ཅད་ལྡོག་པས་མིང་གང་ཡང་",
            "སྒྲོ་གདགས་པར་མི་ནུས་པའི་ཕྱིར་རོ། །",
            "ཡང་ཅིའི་ཕྱིར་སེམས་ཀྱི་སྤྱོད་ཡུལ་ལྡོག་ཅེ་ན",
            "ཆོས་རྣམས་ཀྱི་ཆོས་ཉིད་དེ་བཞིན་ཉིད་",
            "གདོད་ནས་མ་སྐྱེས་པ་དང་མ་འགགས་པས། ",
            "གློ་བུར་གྱི་དྲི་མ་ཐམས་ཅད་དང་བྲལ་བའི་",
            "མྱ་ངན་ལས་འདས་པ་དང་མཚུངས་པར་",
            "ངོ་བོ་ཐམས་ཅད་གདོད་མ་ནས་ཞི་བ་དེའི་ཕྱིར་",
            "བློ་ལ་རྣམ་པ་འཆར་རྒྱུ་མེད་པས་སོ་ཞེས་པའོ།། ",
            "ཡང་ན་སྔར་སྤྲོས་པ་ནི་སྟོང་པ་ཉིད་ཀྱིས་",
            "འགག་པར་འགྱུར་ཞེས་གང་སྨྲས་ན་",
            "སྟོང་པ་ཉིད་དུ་ལྟ་བས་སྤྲོས་པ་",
            "ཇི་ལྟར་འགག་པར་འགྱུར་ཞེ་།",
            "སྟོང་པ་ཉིད་ནི་སྒྲ་དང་བློའི་",
            "ཡུལ་ཐམས་ཅད་ལས་འདས་པ་ཡིན་པས་",
            "དེའི་རང་བཞིན་དེ་ལྟར་ཤེས་པ་ཉིད་ཀྱིས་",
            "སྒྲ་རྟོག་གི་སྤྲོས་པ་ཐམས་ཅད་འགག་པར་",
            "འགྱུར་རོ་ཞེས་སྦྱར་བའམ། ",
            "ཡང་ན་སྔར་ནང་དང་ཕྱིའི་དངོས་པོ་ལ་",
            "བདག་དང་བདག་གི་གདོད་མ་ནས་",
            "ཞི་བ་དེ་ཁོ་ན་ཉིད་ཡིན་ནོ་ཞེས་བཤད་ན",
            ""
        ],
        [
            "དེ་ལྟ་བུ་ཞིག་ཡིན་ནོ་ཞེས་བརྗོད་པའམ་",
            "ཤེས་པར་ནུས་སམ་ཞེ་།",
            "དེ་ཁོ་ན་ཉིད་དེ་ལ་བརྗོད་པར་བྱ་བ་ལྡོག་པ་སྟེ་",
            "ཞེས་པ་ལ་སོགས་པ་བཤད་པ་སྔ་མ་ལྟར་སྦྱར་རོ། །",
            "དེ་ཉིད་ཀྱི་ཕྱིར་སློབ་དཔོན་ཉིད་ཀྱིས། ",
            "དམིགས་པ་ཐམས་ཅད་ཉེར་ཞི་ཞིང༌།། ",
            "སྤྲོས་པ་ཉེར་ཞི་ཞི་བ་སྟེ།། ",
            "སངས་རྒྱས་རྣམས་ཀྱིས་གང་དུ་ཡང༌། །",
            " སུ་ལའང་ཆོས་འགའ་མ་བསྟན་ཏོ།། ",
            "ཞེས་འཆད་པར་འགྱུར་རོ། །",
            " གཉིས་པ་༼སྒྲོ་བཏགས་ནས་བསྟན་པའི་ཚུལ་༽ནི། ",
            "ཐམས་ཅད་ཡང་དག་ཡང་དག་མིན།། ",
            "ཡང་དག་ཡང་དག་མ་ཡིན་ཉིད། །",
            " ཡང་དག་མིན་མིན་ཡང་དག་མིན།།",
            ""
        ],
        [
            "དེ་ནི་སངས་རྒྱས་རྗེས་བསྟན་པའོ།། ",
            "གལ་ཏེ་དེ་ལྟར་དོན་དམ་པའི་བདེན་པ་སྒྲ་བློའི་",
            "ཡུལ་ལས་འདས་ཀྱང་ཀུན་རྫོབ་ཏུ་སྒྲོ་བཏགས་པའི་",
            "ཚུལ་གྱིས་མ་བསྟན་ན་གདུལ་བྱ་རྣམས་ཀྱིས་",
            "དེའི་རང་བཞིན་དེ་ལྟར་རྟོགས་པར་མི་ནུས་ལ",
            "མ་རྟོགས་ན་ཡང་མྱང་འདས་གསུམ་ཅི་རིགས་པར་",
            "ཐོབ་པར་མི་ནུས་པས་སྒྲོ་བཏགས་པའི་",
            "ཚུལ་གྱིས་བསྟན་དགོས་སོ་ཞེ་།",
            "དེ་སྒྲོ་བཏགས་ནས་ཐབས་ཀྱིས་བསྟན་པའི་ཚུལ་ནི་",
            "སྤྱིར་སངས་རྒྱས་རྣམས་ཀྱིས་ཐོག་མར་གདུལ་བྱ་ལ",
            ""
        ],
        [
            "ས་དང་པོ་བ་དད་པར་བྱ་བའི་ཕྱིར་",
            "འཇིག་རྟེན་བྱིས་པའི་བློ་ལ་ལྟོས་ནས་",
            "སྣོད་བཅུད་ཀྱིས་བསྡུས་པའི་ཕྱི་ནང་གི་",
            "དངོས་པོ་ཐམས་ཅད་ཡང་དག་ཏུའང་བསྟན་ལ",
            "ཕྱིས་དེ་ལ་ཞེན་པ་སྤང་བའི་ཕྱིར་འཕགས་པའི་",
            "སྣང་བཅས་ཀྱི་བློ་ལ་ལྟོས་ནས་",
            "ཡང་དག་མིན་པར་ཡང་བསྟན་ཏོ།།",
            "དེ་གཉིས་འགལ་བ་སྤང་བའམ་གཅིག་ཏུ་",
            "ཡོད་མེད་ཀྱི་མཐའ་སྤང་བའི་ཕྱིར་",
            "ཐ་སྙད་དུ་ཡང་དག་དང༌། ",
            "དེ་ཁོ་ནར་ཡང་དག་མ་ཡིན་པ་",
            "ཉིད་དོ་ཞེས་དེ་གཉི་གར་བསྟན་ཅིང༌། ",
            "གདུལ་བྱ་མཆོག་ལ་ཡང་དག་མ་ཡིན་པའི་",
            "བཀག་ཆོས་དེ་ཁོ་ན་ཉིད་དུ་ལྟ་བའི་",
            "སྒྲིབ་པ་ཅུང་ཟད་ཙམ་པོ་དེ་ཡང་སྤང་བའི་ཕྱིར་",
            "འཕགས་པའི་མཉམ་བཞག་ལ་ལྟོས་ནས་",
            "གང་འདི་ཐམས་ཅད་ཡང་དག་ཀྱང་",
            "མིན་ཞིང༌ཡང་དག་མིན་པ་ཡང་",
            "མིན་ནོ་ཞེས་བདག་དགག་སྒྲུབ་ཀྱི་",
            "སྤྲོས་པ་ཐམས་ཅད་དང་བྲལ་བར་བསྟན་ཏོ།།",
            ""
        ],
        [
            "དེ་ལྟར་གདུལ་བྱ་དང་འཚམ་པར་སྟོན་པའམ། ",
            "གདུལ་བྱ་རྣམས་རིམ་གྱིས་མི་གནས་པའི་",
            "མྱ་ངན་ལས་འདས་པར་ཁྲིད་པའི་",
            "ལམ་སྟོན་པས་ན་རྗེས་སུ་བསྟན་པའོ།།",
            "དེ་ཉིད་ཀྱི་དབང་དུ་མཛད་ནས་སློབ་དཔོན་འཕགས་པ་ལྷས། ",
            "ཡོད་དང་མེད་དང་ཡོད་མེད་དང༌། །",
            "གཉི་ག་མིན་ཞེས་ཀྱང་བསྟན་ཏེ།།",
            "ནད་ཀྱི་དབང་གིས་ཐམས་ཅད་ནི། །",
            "སྨན་ཞེས་བྱ་བར་འགྱུར་མིན་ནམ། །",
            "ཞེས་བཤད་དོ།། ",
            "གསུམ་པ་༼བསྟན་པའི་མཚན་ཉིད་༽ནི། ",
            "གཞན་ལས་ཤེས་མིན་ཞི་བ་དང༌། །",
            " སྤྲོས་པ་རྣམས་ཀྱིས་མ་སྤྲོས་པ། །",
            " རྣམ་རྟོག་མེད་དོན་ཐ་དད་མེད།། ",
            "དེ་ནི་དེ་ཉིད་མཚན་ཉིད་དོ།། ",
            "དོན་དམ་པའི་དེ་ཁོ་ན་ཉིད་",
            "དེའི་མཚན་ཉིད་གང་ཡིན་ཞེ་།",
            ""
        ],
        [
            "རང་བཞིན་སེམས་པས་དཔྱད་ན་སྔར་དེའི་ངོ་བོའམ་",
            "མཚན་གཞི་སྒྲ་བློའི་ཡུལ་ལས་འདས་པར་",
            "བཤད་པ་ཉིད་ཀྱིས་རྟེན་མེད་པའི་མཚན་ཉིད་ཀྱང་",
            "མེད་པར་བསྟན་པ་ཡིན་མོད་ཀྱི། ",
            "འོན་ཀྱང་དེའི་ངོ་བོ་སྒྲོ་བཏགས་ནས་",
            "བསྟན་པ་ལྟར་དེའི་མཚན་ཉིད་ཀྱང་",
            "སྒྲོ་བཏགས་པའི་ཚུལ་གྱིས་བསྟན་དགོས་པས་",
            "དེའི་རིགས་མི་མཐུན་སེལ་བའི་མཚན་ཉིད་སྔར་བཤད་ཟིན་ལ",
            "ལོག་རྟོག་སེལ་བའི་མཚན་ཉིད་གསུངས་པ་ནི་",
            "དེ་འཕགས་པའི་མཉམ་བཞག་སོ་སོ་རང་གིས་",
            "རིག་པའི་ཡེ་ཤེས་ཀྱིས་འགའ་ཡང་མཐོང་བ་",
            "མེད་པའི་ཚུལ་གྱིས་རིག་པར་བྱ་བ་ཡིན་གྱི། ",
            "མ་རིག་པས་བསྒྲིབས་པའི་བྱིས་པ་རྣམས་ཀྱིས་",
            "རྟོགས་པའི་ཡན་ལག་གཞན་སྒྲ་དང་རྟགས་དང་",
            "དཔེ་ལ་སོགས་པ་ལས་འགའ་ཡང་མཐོང་བ་མེད་པའི་",
            "ཚུལ་གྱིས་དེའི་རང་བཞིན་ཇི་ལྟར་",
            "གནས་པ་ལྟར་ཤེས་པར་བྱ་བ་མིན་པ་དང༌། ",
            "གཟོད་མ་ནས་ངོ་བོ་ཅིར་ཡང་",
            "མ་གྲུབ་པས་ཞི་བ་དང༌། ",
            "སྤྲོས་པ་དོན་སྤྲོ་བར་བྱེད་པའི་",
            "ངག་རྣམས་ཀྱིས་ཞེན་ནས་ཀྱང་བརྗོད་པར་",
            "བྱ་བ་མ་ཡིན་པས་ངག་གིས་མ་སྤྲོས་པ་དང༌། ",
            "སེམས་ཀྱི་ཡུལ་ལས་འདས་པས་",
            "རྣམ་པར་རྟོག་པས་འགར་ཡང་བརྟག་ཏུ་མེད་པ་དང༌། ",
            "ཆོས་ཐམས་ཅད་ཀྱི་ཆོས་ཀྱི་དབྱིངས་ལ་",
            "མི་འདྲ་བའི་བྱེ་བྲག་མེད་པས་",
            "དོན་ཐ་དད་མིན་པས་ཏེ་ཆོས་ལྔ་པོ་དེ་ནི་",
            "དོན་དམ་པའི་དེ་ཁོ་ན་ཉིད་ཀྱི་མཚན་ཉིད་དོ་ཞེས་པ་།",
            "ཇི་སྐད་དུ་མདོ་ལས། ",
            "ཆོས་རྣམས་ཀྱི་དེ་བཞིན་ཉིད་དེ་ནི་",
            "མཁས་ཤིང་མཛངས་པ་འཕགས་པ་རྣམས་ཀྱིས་",
            "སོ་སོ་རང་གིས་རིག་པའི་ཡེ་ཤེས་ཀྱིས་",
            "རྟོགས་པར་བྱ་བ་ཡིན་གྱི་",
            "རྟོག་གེ་བ་རྣམས་ཀྱི་སྤྱོད་ཡུལ་མ་ཡིན་ནོ་ཞེས་དང༌། ",
            "ཆོས་ཀྱི་འཁོར་ལོ་བསྐོར་བ་ན།།",
            ""
        ],
        [
            "གཟོད་ནས་ཞི་ཞིང་མ་སྐྱེས་པ། །",
            " རང་བཞིན་མྱ་ངན་འདས་པ་ཡི། །",
            " ཆོས་རྣམས་མགོན་པོ་ཁྱོད་ཀྱིས་བསྟན།། ",
            "ཅེས་དང༌། ",
            "དོན་དམ་པའི་བདེན་པ་ལ་སེམས་ཀྱི་རྒྱུ་",
            "བ་ཡང་མེད་ན་ཡི་གེ་རྣམས་ལྟ་ཅི་སྨོས་ཞེས་དང༌། ",
            "ལྷའི་བུ་དོན་དམ་པར་ནི་གཏན་མ་སྐྱེས་པ་",
            "ཉེ་བར་བཟུང་ནས་ཆོས་ཐམས་ཅད་ལ་",
            "ཐ་དད་དུ་བྱ་བ་མེད་དོ་ཞེས་",
            "རིམ་པ་ལྟར་གསུངས་པ་ཡིན་ནོ།། ",
            "ཡང་ན་དོན་དམ་པ་ཡན་ལག་གཞན་སྒྲ་དང་",
            "རྟགས་ལ་སོགས་པ་ལས་ཤེས་པར་",
            "བྱ་བ་མིན་ཏེ་སྒྲ་རྟགས་ཀྱི་སྤྲོས་པ་རྣམས་ཀྱིས་",
            "མ་སྤྲོས་ཏེ་དེ་དག་གི་ཡུལ་མ་ཡིན་པའི་ཕྱིར་རོ། །",
            "དེ་ཅི་སྟེ་སྙམ་ན"
        ],
        [
            "རྣམ་པར་རྟོག་པས་",
            "མིང་དང་རིགས་ལ་སོགས་པ་",
            "བརྟག་ཏུ་མེད་པའི་ཕྱིར་རོ། །",
            "དེ་ཉིད་ཅིས་ཏེ་སྙམ་།",
            "ངོ་བོ་གདོད་མ་ནས་ཞི་ཞིང་",
            "ཅིར་ཡང་མ་གྲུབ་པས་",
            "བློ་ལ་རྣམ་པ་འཆར་རྒྱུ་མེད་པའི་ཕྱིར་རོ། །",
            "དེ་ཉིད་ཀྱིས་།",
            "ཅིར་ཡང་མ་གྲུབ་ཆོས་ཉིད་ལ།།",
            "གཉིས་དང་གསུམ་ཚོགས་ག་ལ་ཡོད།།",
            "ཅེས་པའི་ཚུལ་གྱིས་",
            "མི་འདྲ་བའི་དབྱེ་བ་མེད་པས་",
            "ཐ་དད་དོན་མིན་",
            "ཞེས་གཅིག་གིས་གཅིག་བཤད་དུ་སྦྱར་རོ། །",
            " གཉིས་པ་ཀུན་རྫོབ་ཀྱི་དེ་ཁོ་ན་ཉིད་དམ་",
            "རང་བཞིན་ལ་དེའི་མཚན་ཉིད་ནི། ",
            "གང་ལ་བརྟེན་ཏེ་གང་འབྱུང་བ། ། ",
            "དེ་ནི་རེ་ཞིག་དེ་ཉིད་མིན།།",
            ""
        ],
        [
            "དེ་ལས་གཞན་པའང་མ་ཡིན་ཕྱིར། །",
            " དེ་ཕྱིར་ཆད་མིན་རྟག་མ་ཡིན།། ",
            "སངས་རྒྱས་འཇིག་རྟེན་མགོན་རྣམས་ཀྱི། །",
            " བསྟན་པ་བདུད་རྩིར་གྱུར་པ་དེ།། ",
            "དོན་གཅིག་མ་ཡིན་ཐ་དད་མིན།། ",
            "ཆད་པ་མ་ཡིན་རྟག་མ་ཡིན།། ",
            "མ་དཔྱད་པ་ཐ་སྙད་པའི་ཤེས་པ་",
            "འཁྲུལ་པའི་ཡུལ་དུ་བདེན་པ་ཞེས་སྔར་བཤད་ཟིན་།",
            "དེའི་མཚན་གཞིའམ་ངོ་བོ་རྟེན་ཅིང་འབྲེལ་བར་འབྱུང་བའི་ཆོས་ཐམས་ཅད་ཡིན་པས་",
            "དེ་ཡང་མཐའ་གཉིས་དང་བྲལ་བའི་དབུ་མ་ཡིན་།",
            ""
        ],
        [
            "འདི་ལྟར་རྒྱུ་གང་ལ་བརྟེན་ཏེ་",
            "འབྲས་བུ་གང་འབྱུང་བའི་འབྲས་བུ་དེ་ནི་",
            "རེ་ཞིག་རང་ལ་བྱ་བྱེད་འགལ་བས་རྒྱུ་དང་རྫས་དེ་ཉིད་མིན་ལ་",
            "དེའི་ཕྱིར་འབྲས་བུའི་དུས་ན་རྒྱུ་ཡོད་པའི་རྟག་པ་མ་ཡིན་ཞིང༌",
            "དེ་ལ་མི་ལྟོས་པར་ཐལ་བས་འབྲས་བུ་དེ་ནི་",
            "རྒྱུ་དེ་ལས་རྫས་གཞན་པ་ཡང་མ་ཡིན་པའི་ཕྱིར་",
            "འབྲས་བུའི་དུས་ན་རྒྱུ་མེད་པའི་ཆད་པ་ཡང་མིན་ནོ།།",
            "དེ་ལྟ་ན་སངས་རྒྱས་འཇིག་རྟེན་སྲིད་པ་དང་ཞི་བའི་ཡང་བའི་གནས་ལས་",
            "ཅི་རིགས་སུ་སྐྱོབ་པར་བྱེད་པའི་མགོན་རྣམས་ཀྱིས་",
            "བསྟན་པ་རྟེན་འབྲེལ་རང་བཞིན་སྐྱེ་མེད་",
            "སྐྱེ་རྒ་ན་འཆི་གཏན་གཅོད་པའི་བདུད་རྩིར་གྱུར་པ་",
            "དེ་སྔར་བཤད་པ་ལྟར་རྒྱུ་འབྲས་དོན་གཅིག་པ་མ་ཡིན་ཞིང་",
            "ཐ་དད་པའང་མིན་པས་རིམ་པར་རྟག་པ་མ་ཡིན་ཞིང་",
            ""
        ],
        [
            "ཆད་པའང་མ་ཡིན་ནོ་ཞེས་སམ། ",
            "ཡང་ན་སྔ་མ་ཀུན་རྫོབ་རྟེན་འབྲེལ་ལ་",
            "རྟག་ཆད་སྤོང་བ་དང༌། ",
            "ཕྱི་མ་དོན་དམ་རང་བཞིན་སྟོང་པ་ཉིད་",
            "ལ་རྟག་ཆད་སྤོང་བ་ཡིན་ནོ་ཞེས་ཟེར་རོ། །",
            " གསུམ་པ་༼དེ་རྟོགས་པའི་འབྲས་བུ་༽ནི། ",
            "རྫོགས་སངས་རྒྱས་རྣམས་མ་བྱུང་ཞིང༌། ",
            "ཉན་ཐོས་རྣམས་ནི་ཟད་གྱུར་ཀྱང༌། །",
            " རང་སངས་རྒྱས་ཀྱི་ཡེ་ཤེས་ནི། ། ",
            "སྟོན་པ་མེད་ལས་རབ་ཏུ་སྐྱེ། །",
            " ཇི་སྐད་བཤད་པའི་བདེན་པ་གཉིས་པོ་དེ་",
            "ཇི་ལྟ་བ་བཞིན་རྟོགས་པ་ལས་",
            "འབྲས་བུ་ཅི་འབྱུང་ཞེ་ན",
            "རེ་ཞིག་ཉན་ཐོས་ཀྱི་རིགས་ཅན་གྱིས་",
            "ཆོས་ཐམས་ཅད་དོན་དམ་པར་སྤྲོས་པ་མེད་དགག་དང་",
            "ཀུན་རྫོབ་ཏུ་བརྟེན་ནས་འབྱུང་བ་",
            "སྒྱུ་མ་ལྟ་བུར་ཐོས་པ་དང་བསམ་པ་དང་སྒོམ་པའི་རིམ་གྱིས་",
            "ཚུལ་ཁྲིམས་དང་ཏིང་ངེ་འཛིན་དང་ཤེས་རབ་ཀྱི་ཕུང་པོ་གསུམ་གྱི་བདུད་རྩི་",
            "ཉེ་བར་སྤྱད་པས། ",
            "རྒྱུ་ཁམས་གསུམ་གྱི་ཉོན་མོངས་པ་སྤངས་པའི་སྒོ་ནས་",
            "ཚེ་འདི་ཉིད་ལའམ་འདིར་མ་ཐོབ་ཀྱང་",
            "ཚེ་གཞན་དུ་འབད་པ་མེད་པར་སྐྱེ་བ་དང་",
            "རྒ་ཤི་ཟད་པའི་མྱ་ངན་ལས་འདས་པ་ཐོབ་པར་འགྱུར་ཏེ",
            "ཇི་སྐད་དུ་འཕགས་པ་ལྷས། ",
            "དེ་ཉིད་ཤེས་པས་གལ་ཏེ་འདིར། །",
            " མྱ་ངན་འདས་པ་མ་ཐོབ་ཀྱང༌། ། ",
            "སྐྱེ་བ་གཞན་དུ་འབད་མེད་པར། ། ",
            "ངེས་པར་ཐོབ་འགྱུར་ལས་བཞིན་ནོ།།",
            ""
        ],
        [
            "ཞེས་བཤད་པ་ལྟ་བུའོ།།",
            "དེ་ཉིད་རང་སངས་རྒྱས་ཀྱི་རིགས་ཅན་དབང་པོ་རྣོ་འབྲིང་རྟུལ་པོས་ཐར་པ་ཆ་མཐུན་གྱི་དགེ་བ་དང་",
            "ཐོས་བསམ་སྒོམ་པའི་རིམ་གྱིས་ཅི་རིགས་སུ་སྤྱད་པས་རྫོགས་སངས་རྒྱས་རྣམས་མ་བྱུང་ཞིང༌",
            "ཉན་ཐོས་རྣམས་ཀྱང་ཟད་པ་ན་ཞིང་སྟོང་པར་སྐྱེས་ཏེ་",
            "དབང་པོའི་རིམ་པ་ལྟར་དྲོད་ཀྱི་ཡེ་ཤེས་ནས་དང༌། ",
            "བཟོད་པ་འབྲིང་གི་ཡེ་ཤེས་ནས་དང་སྒོམ་པའི་ལམ་གྱི་ཡེ་ཤེས་ནི་",
            "རྐྱེན་ཚེ་འདིའི་དགེ་བའི་བཤེས་གཉེན་བསྟེན་པ་མེད་པར་སྔོན་གྱི་བསོད་ནམས་གོམས་པ་དང་སྨོན་ལམ་གྱི་མཐུ་ལས་རབ་ཏུ་སྐྱེ་།",
            "དེའི་འབྲས་བུ་ཟད་པ་དང་མི་སྐྱེ་བ་ཤེས་པ་མངོན་དུ་བྱེད་པ་ཡིན་ནོ།།",
            "དེ་གཉི་གས་ཀྱང་མཐར་རྒྱལ་སྲས་རྣམས་ལྟར་མི་གནས་པའི་མྱ་ངན་ལས་འདས་པ་ཐོབ་པར་བྱ་དགོས་པས། ",
            "ཐེག་པ་ཆེན་པོའི་རིགས་ཅན་རྣམས་ཀྱིས་དོན་དམ་པར་ཆོས་རྣམས་སྤྲོས་པ་མེད་དགག་གོམས་པར་བྱས་པས་ཡེ་ཤེས་ཀྱི་ཚོགས་དང༌། ",
            "ཀུན་རྫོབ་སྒྱུ་མ་ལྟ་བུའི་རྟེན་ཅིང་འབྲེལ་བར་འབྱུང་བ་ལ་བརྟེན་ནས་",
            ""
        ],
        [
            "ཀུན་རྫོབ་བྱང་ཆུབ་ཀྱི་སེམས་ཀྱིས་ཟིན་པའི་",
            "བསོད་ནམས་ཀྱི་ཚོགས་བསགས་པས་",
            "རིམ་པ་ལྟར་སྲིད་ཞིར་མི་གནས་པའི་",
            "མྱ་ངན་ལས་འདས་པ་འཐོབ་པར་བལྟའོ།།",
            "དེ་ལྟ་ན་བདེན་པ་གཉིས་ཀྱི་དོན་ཇི་ལྟ་བ་བཞིན་",
            "རྟོགས་པ་གོམས་པར་བྱས་པས་",
            "རེ་ཞིག་རིགས་ཅན་གསུམ་གྱིས་བྱང་ཆུབ་གསུམ་དང་",
            "མཐར་ཐམས་ཅད་ཀྱིས་བླ་ན་མེད་པའི་བྱང་ཆུབ་ཐོབ་པར་འགྱུར་བ་",
            "དེའི་ཕྱིར་དོན་ཤིན་ཏུ་ཆེན་པོ་ཅན་ཡིན་པས་ཤེས་རབ་ཅན་རྣམས་ཀྱིས་",
            "བྱང་ཆུབ་སེམས་དཔའ་རྟག་ཏུ་ངུ་ལྟར་ལུས་དང་སྲོག་ཀྱང་བཏང་སྟེ་",
            "འདི་ཉིད་བཙལ་བར་འོས་པ་ཡིན་ནོ།། ",
            "༼གསུམ་པ་དོན་བསྡུ་བ་།༽ ",
            "བདག་དང་ཆོས་བརྟག་པ་ཞེས་བྱ་བ་སྟེ་",
            "རབ་ཏུ་བྱེད་པ་བཅོ་བརྒྱད་པའོ།།",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་",
            "བདག་དང་ཆོས་བརྟག་པ་།",
            "རབ་ཏུ་བྱེད་པ་བཅོ་བརྒྱད་པའི་རྣམ་པར་བཤད་པའོ།།།།",
            ""
        ],
        [
            "རབ་བྱེད་བཅུ་དགུ་པ། ",
            "དུས་བརྟག་པ། ",
            "ད་ནི་རྟེན་འབྱུང་དུས་ཀྱིས་སྟོང་པར་བསྟན་པ་ལ་དུས་ཀྱི་ངོ་བོ་དང༌། ",
            "སྒྲུབ་བྱེད་དགག་པ་གཉིས་ལས། ",
            "དང་པོ་དུས་བརྟག་པ་ལ་ཡང་གསུམ་ལས། ",
            "༼དང་པོ་༽རེ་ཞིག་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "གཟུགས་འདས་པ་དང་མ་འོངས་པ་དང་ད་ལྟར་བྱུང་བ་ཞེས་བྱ་བར་མི་སྦྱོར་ཏེ",
            "འདི་ལྟར་འདས་པ་དང་མ་འོངས་པ་དང་ད་ལྟར་བྱུང་བ་ཉིད་ཀྱང་མེད་ན་",
            "ཞེས་པ་ལ་སོགས་པ་དུས་གསུམ་རང་བཞིན་མེད་པར་གསུངས་པའི་དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་དངོས་པོའི་རང་བཞིན་བཀག་མོད་ཀྱི་དུས་གསུམ་སྔར་མ་བཀག་ཅིང་མདོ་ལས་གསུངས་པས་ཡོད་ལ་",
            "དེ་ཡོད་པས་དེ་དག་ཏུ་འཇོག་པའི་རྒྱུ་དངོས་པོའང་ཡོད་པ་ཉིད་དེ་དངོས་པོ་འགགས་པ་དང་",
            "མ་སྐྱེས་པ་དང་སྐྱེས་ལ་མ་འགགས་པ་ལ་དུས་གསུམ་དུ་རྣམ་པར་གཞག་པའི་ཕྱིར་རོ་ཞེ་།",
            "དུས་གསུམ་ཉིད་རང་བཞིན་དུ་མེད་པས་དེར་རྣམ་འཇོག་གི་རྒྱུ་དངོས་པོའང་མེད་དོ་ཞེས་བསྟན་པའི་ཕྱིར་རབ་ཏུ་བྱེད་པ་འདི་བཀོད་པའོ།། ",
            "༼གཉིས་པ་༽གཞུང་གི་དོན་ལ་གཉིས་།",
            ""
        ],
        [
            "དུས་རང་བཞིན་དུ་ཡོད་པ་ལ་གནོད་པ་བརྗོད་པ་དང༌། ",
            "སྒྲུབ་བྱེད་དགག་པའོ།།",
            "དང་པོ་",
            "༼དུས་རང་བཞིན་དུ་ཡོད་པ་ལ་གནོད་པ་བརྗོད་པ་༽ལ་ཡང་ད་ལྟར་དང་མ་འོངས་པའི་དུས་དགག་པ་དང༌། ",
            "དེ་གཞན་ལ་སྦྱར་བ་གཉིས་ལས། ",
            "དང་པོ་",
            "༼ཡང་ད་ལྟར་དང་མ་འོངས་པའི་དུས་དགག་པ་༽ལ་གསུམ་།",
            "འདས་པ་ལ་ལྟོས་པ་དང༌། ",
            "མ་ལྟོས་པ་དགག་པ་དང༌། ",
            "དོན་བསྡུ་བའོ།།",
            "དང་པོ་",
            "༼འདས་པ་ལ་ལྟོས་པ་དགག་པ་༽ནི། ",
            "ད་ལྟར་བྱུང་དང་མ་འོངས་པ། །",
            " གལ་ཏེ་འདས་ལ་ལྟོས་གྱུར་ན།། ",
            "ད་ལྟར་བྱུང་དང་མ་འོངས་པ། །",
            " འདས་པའི་དུས་ན་ཡོད་པར་འགྱུར།། ",
            "ད་ལྟར་བྱུང་དང་མ་འོངས་པ། །",
            " གལ་ཏེ་དེ་ན་མེད་གྱུར་ན།།",
            ""
        ],
        [
            "ད་ལྟར་བྱུང་དང་མ་འོངས་པ། །",
            " ཇི་ལྟར་དེ་ལ་ལྟོས་པར་འགྱུར།། ",
            "ད་ལྟར་དང་མ་འོངས་པ་རང་བཞིན་དུ་ཡོད་ན་འདས་པ་ལ་ལྟོས་པའམ་མ་ལྟོས་པར་ཡོད་།",
            "གལ་ཏེ་དང་པོ་ལྟར། ",
            "ད་ལྟར་བྱུང་དང་མ་འོངས་པ། །",
            "འདས་པ་ལ་ལྟོས་པར་གྱུར་ན།།",
            "ད་ལྟར་བྱུང་དང་མ་འོངས་པ། །",
            "འདས་པའི་དུས་ན་ཡོད་པར་འགྱུར་ཏེ་",
            "དེའི་ལྡོག་ཁྱབ་ནི་གང་ཞིག་གང་ལ་མེད་པ་དེ་ནི་དེ་ལ་ལྟོས་པར་མི་འཐད་དེ་",
            "བྱེ་མ་ལ་ཏིལ་མར་བཞིན་ནོ་སྙམ་པའོ།།",
            ""
        ],
        [
            "གལ་ཏེ་སྒྲོན་མ་དང་མུན་པ་ཕན་ཚུན་ལ་མེད་ཀྱང་",
            "འགལ་ཟླ་ཉིད་དུ་ལྟོས་ནས་གྲུབ་པས་མ་ངེས་སོ་",
            "ཞེས་ཀྱང་བརྗོད་པར་མི་ནུས་།",
            "དེ་དག་དེ་ཁོ་ན་ཉིད་དུ་ཕན་ཚུན་ལྟོས་ནས་",
            "འགལ་ཟླ་ཉིད་དུ་གྲུབ་པ་མེད་པའི་ཕྱིར་།",
            "དེ་ལྟ་མ་ཡིན་ན་",
            "དེ་གཉིས་ཕན་ཚུན་ལ་ཡོད་པར་ཐལ་བ་",
            "སུས་ཀྱང་སྤང་བར་མི་ནུས་སོ།།",
            "དེ་གཉིས་འདས་པའི་དུས་ན་",
            "ཡོད་པར་ཐལ་བ་འདོད་ན་",
            "དེ་གཉིས་འདས་པར་འགྱུར་ལ་",
            "དེ་ལྟ་ན་ད་ལྟར་དང་མ་འོངས་པ་མེད་པས་",
            "དེ་གཉིས་ལ་ལྟོས་པའི་འདས་པ་ཉིད་ཀྱང་",
            "གྲུབ་པར་མི་འགྱུར་རོ། །",
            "གལ་ཏེ་ཉེས་པ་དེ་སྤང་བར་འདོད་པས་",
            "ད་ལྟར་བྱུང་དང་མ་འོངས་པ་",
            "འདས་པའི་དུས་དེ་ན་མེད་པར་གྱུར་ན",
            ""
        ],
        [
            "ད་ལྟར་བྱུང་དང་མ་འོངས་པ་འདས་པ་དེ་ལ་ལྟོས་པར་འགྱུར་ཏེ་",
            "ལྟོས་པ་པོ་ཡོད་པའི་དུས་ན་ལྟོས་པ་མེད་ལ་",
            "ལྟོས་པ་ཡོད་པའི་ཚེ་ལྟོས་པ་པོ་མེད་པས་ལྟོས་པར་མི་འཐད་དོ་སྙམ་དུ་དགོངས་པའོ།། ",
            "གཉིས་པ་",
            "༼འདས་པ་ལ་མ་ལྟོས་པ་དགག་པ་༽ནི། ",
            "འདས་པ་ལ་ནི་མ་ལྟོས་པར། །",
            " དེ་གཉིས་གྲུབ་པ་ཡོད་མ་ཡིན།། ",
            "གཞན་གྱི་སྡེ་པ་དག དུས་ཀྱིས་འབྱུང་བ་སྨིན་པར་བྱེད།། ",
            "དུས་ཀྱིས་སྐྱེ་དགུ་སྡུད་པར་བྱེད།།",
            ""
        ],
        [
            "དུས་ཀྱིས་གཉིད་ལོག་སད་པར་བྱེད།། ",
            "དུས་ལས་འདའ་བ་ཤིན་ཏུ་དཀའ།། ",
            "ཞེས་དུས་རྟག་པ་རྫས་སུ་ཡོད་པས་དེ་གཉིས་འདས་པ་ལ་མ་ལྟོས་པར་ཡོད་དོ་ཞེ་།",
            "འདས་པ་ལ་ནི་མ་ལྟོས་པར་ད་ལྟར་དང་མ་འོངས་པ་དེ་གཉིས་གྲུབ་པ་ཡོད་པ་མ་ཡིན་ཏེ་",
            "འདས་པ་དངོས་དང་བརྒྱུད་ནས་མ་འོངས་པ་ལ་ད་ལྟར་དང་མ་འོངས་པར་བསྙད་པའི་ཕྱིར་རོ། །",
            " གསུམ་པ་",
            "༼དོན་བསྡུ་བ་༽ནི། ",
            "དེ་ཕྱིར་ད་ལྟར་བྱུང་བ་དང༌། །",
            " མ་འོངས་དུས་ཀྱང་ཡོད་མ་ཡིན།། ",
            "འདས་པ་དང་ལྟོས་པ་དང་མ་ལྟོས་པར་མ་གྲུབ་པ་དེའི་ཕྱིར་",
            "ད་ལྟར་བྱུང་བ་དང༌། ",
            "མ་འོངས་པའི་དུས་ཀྱང་རང་བཞིན་དུ་ཡོད་པ་མ་ཡིན་ནོ་",
            "ཞེས་པའོ།།",
            ""
        ],
        [
            "གཉིས་པ་དེ་གཞན་ལ་སྦྱར་བ་ནི། རིམ་པའི་ཚུལ་ནི་འདི་ཉིད་ཀྱིས། །",
            " ལྷག་མ་གཉིས་པོ་བསྣོར་བ་དང༌། །",
            " མཆོག་དང་ཐ་མ་འབྲིང་ལ་སོགས། །",
            " གཅིག་ལ་སོགས་པའང་ཤེས་པར་བྱ།། ",
            "ད་ལྟར་དང་མ་འོངས་པ་འདས་པ་ལ་ལྟོས་པ་དང་མ་ལྟོས་པར་མ་གྲུབ་པའི་རིམ་པའི་ཚུལ་ནི་",
            "འདི་ཉིད་ཀྱིས་དུས་ལྷག་མ་འདས་མ་འོངས་ད་ལྟར་ལ་ལྟོས་པ་དང་མ་ལྟོས་པར་མ་གྲུབ་པ་དང༌། ",
            "ད་ལྟར་དང་འདས་པ་མ་འོངས་པ་ལ་ལྟོས་པ་དང་མ་ལྟོས་པར་གྲུབ་པ་གཉིས་པོ་སྔར་གྱི་འདོན་པ་བསྣོར་བའམ་བསྒྱུར་བས་ཤེས་པར་བྱ་སྟེ",
            "འདས་པ་དང་ནི་མ་འོངས་པ། །",
            " གལ་ཏེ་ད་ལྟར་བྱུང་ལྟོས་ན།། ",
            "འདས་པ་དང་ནི་མ་འོངས་པ། །",
            " ད་ལྟར་བྱུང་དུས་ཡོད་པར་འགྱུར།། ",
            "ཞེས་པ་ལ་སོགས་པ་དང༌། ",
            "འདས་དང་ད་ལྟར་བྱུང་བ་ནི། །",
            " གལ་ཏེ་མ་འོངས་ལྟོས་གྱུར་ན།། ",
            "འདས་པ་དང་ནི་ད་ལྟར་བྱུང༌།།",
            ""
        ],
        [
            "མ་འོངས་དུས་ན་ཡོད་པར་འགྱུར།། ",
            "ཅེས་པ་ལ་སོགས་པ་འདོན་པ་བསྣོར་བ་སླའོ།།",
            "ཇི་ལྟར་དུས་གསུམ་ཕན་ཚུན་ལྟོས་པ་དང་མ་ལྟོས་པར་དཔྱད་ན་",
            "མེད་པ་དེ་བཞིན་དུ་མཆོག་དང་ཐ་མ་འབྲིང་དང་ལ་སོགས་ཀྱིས་བསྡུས་པ་སྐྱེ་གནས་འཇིག་པ་དང༌། ",
            "འདོད་པ་དང་གཟུགས་དང་གཟུགས་མེད་དང་སློབ་མི་སློབ་དེ་",
            "གཉི་ག་མ་ཡིན་པ་དང༌། ",
            "རྒན་གཞོན་བར་མ་ལ་སོགས་པ་ཕན་ཚུན་ལྟོས་པའི་དངོས་པོ་གསུམ་གསུམ་དང་འབྲེལ་པ་ཐམས་ཅད་དང༌། ",
            "གཅིག་དང་སོགས་ཀྱིས་བསྡུས་པ་གཉིས་དང་གསུམ་དང་དུ་མ་སོགས་པའང་རེ་རེ་ལ་ལྟོས་པ་དང་མ་ལྟོས་པར་གཉིས་གཉིས་མ་གྲུབ་པས་ཐམས་ཅད་རང་བཞིན་མེད་པར་ཤེས་པར་བྱའོ།།",
            "དེའི་ཕྱིར་རྟེན་འབྱུང་མ་ཡིན་པའི་ཆོས་མི་སྲིད་ལ་གང་བརྟེན་ནས་",
            ""
        ],
        [
            "འབྱུང་བ་ཐམས་ཅད་རང་གི་ལྟོས་ས་ལ་ལྟོས་པ་དང་མ་ལྟོས་པར་དཔྱད་ན་མ་གྲུབ་པར་བསྟན་པས་",
            "རབ་ཏུ་བྱེད་པ་འདིས་ཀྱང་ཆོས་ཐམས་ཅད་དོན་དམ་པར་སྤྲོས་པ་མེད་དགག་དང༌། ",
            "ཀུན་རྫོབ་ཏུ་སྒྱུ་མ་ལྟ་བུར་གྲུབ་པ་ཡིན་ནོ།། ",
            "གཉིས་པ་དུས་ཀྱི་སྒྲུབ་བྱེད་དགག་པ་།",
            "ཚད་དང༌། ",
            "དངོས་པོ་དགག་པ་གཉིས་ལས། ",
            "དང་པོ་",
            "༼ཚད་༽ནི། ",
            "མི་གནས་དུས་ནི་འཛིན་མི་བྱེད།། ",
            "གང་ཞིག་གཟུང་བར་བྱ་བའི་དུས། ",
            "གནས་པ་ཡོད་པ་མ་ཡིན་པས། །",
            " མ་བཟུང་དུས་ནི་ཇི་ལྟར་གདགས། །",
            " གལ་ཏེ་དུས་ནི་རང་བཞིན་དུ་ཡོད་པ་ཉིད་དེ་དེའི་ཚད་སྐད་ཅིག་ཐང་ཅིག་ཡུད་ཙམ་ནས་བསྐལ་པའི་བར་གསུངས་པས་དེའི་ཚད་ཡོད་པའི་ཕྱིར་རོ། །",
            "གང་ཞིག་མེད་པ་ལ་ནི་ཚད་ཡོད་པ་མ་ཡིན་ཏེ་",
            "བོང་བུའི་རྭ་བཞིན་ནོ་ཞེ་།",
            "སྐད་ཅིག་ལ་སོགས་པ་དུས་ཀྱི་ཚད་ཉིད་རང་བཞིན་དུ་ཡོད་པར་མ་གྲུབ་།",
            ""
        ],
        [
            "འདི་ལྟར་དུས་སྐད་ཅིག་གཉིས་པར་མི་གནས་པའམ། ",
            "གནས་པ་ཞིག་ཚད་ཀྱིས་འཛིན་།",
            "དང་པོ་ལྟར་།",
            "དུས་ནི་སྐད་ཅིག་ལ་སོགས་པའི་ཚད་ཀྱིས་འཛིན་པར་མི་བྱེད་དེ་སྐད་ཅིག་གཉིས་པར་མི་གནས་པའི་ཕྱིར་རོ། །",
            "དེའི་ཁྱབ་པ་ནི་སྐྱེས་པའི་སྐད་ཅིག་དེ་ཉིད་ལ་བྱ་བྱེད་འགལ་ཞིང་",
            "དུས་གཉིས་པར་མེད་པས་ཚད་གཟུང་མི་ནུས་པར་དགོངས་པའོ།། ",
            "གཉིས་པ་ལྟར་།",
            "གལ་ཏེ་དུས་གནས་པ་ཞིག་ཡོད་ན་སྐད་ཅིག་ལ་སོགས་པའི་ཚད་ཀྱིས་འཛིན་པར་འགྱུར་བ་ཞིག་།",
            ""
        ],
        [
            "གང་ཞིག་ཚད་ཀྱིས་གཟུང་བར་བྱ་བའི་དུས་གནས་པ་ཉིད་ཡོད་པ་མ་ཡིན་པས་",
            "དེ་སྐད་ཅིག་ལ་སོགས་པའི་ཚད་ཀྱིས་ཇི་ལྟར་བཟུང་ཞིང་གདགས་པར་བྱ་སྟེ་",
            "མོ་གཤམ་གྱི་བུ་བཞིན་ནོ།།",
            "དུས་གནས་པ་མེད་པ་ཉིད་ཅིས་ཏེ་སྙམ་།",
            "དངོས་པོ་ལས་ཐ་དད་པའི་དུས་ཡོད་ན་འཇིག་རྟེན་པའི་མངོན་སུམ་ལ་སྣང་རུང་ཡིན་པས་",
            "དེས་ཐ་དད་དུ་མ་དམིགས་པ་ཉིད་ཀྱིས་ཁེགས་།",
            "དངོས་པོ་སྐད་ཅིག་མར་ཐ་སྙད་པའི་རྗེས་དཔག་གིས་གྲུབ་པས་མཐར་སྐད་ཅིག་གི་རང་བཞིན་གྱི་དངོས་པོ་ལས་མ་བཟུང་ཞིང་",
            "མ་དམིགས་པའི་ཕྱིར་དུས་གནས་པ་མེད་དོ་ཞེས་པའོ།། ",
            "གཉིས་པ་",
            "༼དངོས་པོ་དགག་པ་༽ནི། ",
            "གལ་ཏེ་དུས་ནི་དངོས་བརྟེན་ཏེ།།",
            ""
        ],
        [
            "དངོས་མེད་དུས་ནི་ག་ལ་ཡོད།། ",
            "དངོས་པོ་འགའ་ཡང་ཡོད་མིན་ན།། ",
            "དུས་ལྟ་ཡོད་པར་ག་ལ་འགྱུར།། ",
            "གལ་ཏེ་རང་གི་སྡེ་པ་དག་སྐད་ཅིག་མའི་བདག་ཉིད་ཀྱི་དངོས་པོ་ལས་",
            "ཐ་དད་པའི་དུས་གནས་པ་མེད་པ་དེ་ལྟ་ནའང་དངོས་པོ་ཡོད་པས་དངོས་པོ་ལ་བརྟེན་ནས་",
            "བརྟགས་པའི་དུས་ནི་རང་བཞིན་དུ་ཡོད་པར་སྨྲའི་དངོས་མེད་ཀྱི་དུས་ནི་ག་ལ་ཡོད་དེ་",
            "མེད་དོ་ཞེ་།",
            ""
        ],
        [
            "སྔར་བཀག་པའི་ཚུལ་གྱིས་རྟེན་དངོས་པོ་འགའ་ཡང་ཡོད་པ་མིན་པའི་ཕྱིར་ན་",
            "དེ་ལས་བརྟགས་པའི་དུས་ད་ལྟ་རང་བཞིན་དུ་ཡོད་པར་ག་ལ་འགྱུར་།",
            "བོང་བུའི་རྭ་ལ་རྣོ་བར་བཏགས་པ་བཞིན་ནོ།།",
            "དེ་ཉིད་ཀྱི་ཕྱིར་མདོ་ལས། ",
            "གལ་ཏེ་ཆོས་རྣམས་རང་བཞིན་འགའ་ཡོད་ན།། ",
            "རྒྱལ་བ་ཉན་ཐོས་བཅས་པས་དེ་མཁྱེན་འགྱུར།། ",
            "ཐེར་ཟུག་ཆོས་རྣམས་མྱ་ངན་འདའ་མི་འགྱུར།། ",
            "མཁས་རྣམས་ནམ་ཡང་ལྟོས་པ་མེད་མི་འགྱུར།།",
            ""
        ],
        [
            "ཅེས་དང༌། ",
            "ཆོས་ནི་སྟོང་ཕྲག་བརྒྱ་དག་བསྟན་གྱུར་ནས།། ",
            "སངས་རྒྱས་འབུམ་ཕྲག་གང་དག་འདས་གྱུར་ཀྱང༌། །",
            " ཆོས་དང་ཡི་གེ་དག་ལ་ཟད་མེད་དེ།། ",
            "སྐྱེ་བ་ཡོད་མིན་དེས་ན་ཟད་པ་མེད།། ",
            "ཅེས་དང༌། ",
            "དེ་བཞིན་གཤེགས་པ་འབྱུང་བའི་དུས་ཀྱི་ཚེ། །",
            " བྱམས་པ་ཞེས་བྱའི་རྒྱལ་བ་འབྱུང་འགྱུར་ཞིང༌།། ",
            "ས་འདི་གསེར་གྱིས་འདལ་བ་འབྱུང་འགྱུར་བ། །",
            " དེ་ཚེ་དེ་ཡི་འབྱུང་དེ་ག་ལ་ཡོད།། ",
            "ཅེས་ད་ལྟར་དང་འདས་པ་དང་མ་འོངས་པ་རིམ་པ་ལྟར་",
            "རང་བཞིན་མེད་པར་གསུངས་པ་ཡིན་ནོ།།",
            ""
        ],
        [
            "༼གསུམ་པ་དོན་བསྡུ་བ་།༽ ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་དུས་བརྟག་པ་ཞེས་བྱ་བ་།",
            "རབ་ཏུ་བྱེད་པ་བཅུ་དགུ་པའི་རྣམ་པར་བཤད་པའོ།།།། ",
            "རབ་བྱེད་ཉི་ཤུ་པ། ",
            "ཚོགས་པ་བརྟག་པ། ",
            "༼གཉིས་པ་",
            "༽དུས་ཀྱི་སྒྲུབ་བྱེད་དགག་པ་ལ་གཉིས་ལས། ",
            "དུས་འབྲས་བུ་སྐྱེ་བའི་ལྷན་ཅིག་བྱེད་པའི་རྐྱེན་དུ་འདོད་པ་དགག་པ་ཚོགས་པ་བརྟག་པ་ལ་ཡང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "འཕགས་པ་རྒྱ་ཆེར་རོལ་པ་ལས། ",
            "མཆུ་དང་ལྐོག་མ་རྐན་ལ་བརྟེན་ནས་ནི། །",
            " ལྕེ་བསྒྱུར་བ་ལས་ཡི་གེའི་སྒྲ་འབྱུང་ཡང༌། །",
            " ལྐོག་མར་བརྟེན་ནས་མ་ཡིན་རྐན་ལས་མིན།། ",
            "རེ་རེ་ལ་ནི་ཡི་གེ་དམིགས་སུ་མེད།།",
            ""
        ],
        [
            "ཚོགས་པ་དེ་ལ་བརྟེན་ནས་",
            "ངག་དེ་ནི། །",
            " ཡིད་ཀྱི་བློ་ཡི་དབང་གིས་འབྱུང་མོད་ཀྱི། །",
            " ཡིད་དང་ངག་ནི་མི་སྣང་གཟུང་མེད་དེ། ",
            "ནང་དང་ཕྱི་རོལ་དག་ནའང་དམིགས་སུ་མེད།། ",
            "མཁས་པས་ངག་སྐད་སྒྲ་དང་དབྱངས་རྣམས་ཀྱི། །",
            " སྐྱེ་དང་འཇིག་པ་རྣམ་པར་བརྟག་བྱས་ན།། ",
            "དེ་ཚེ་ངག་ཀུན་བྲག་ཅ་ལྟ་བུ་དང༌། །",
            " སྐད་ཅིག་མ་དང་སྙིང་པོ་མེད་པར་མཐོང༌།། ",
            "ཞེས་པ་ལ་སོགས་པ་ཚོགས་པ་ལས་སྐྱེ་བ་རང་བཞིན་མེད་པར་གསུངས་པའི་དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "རང་གི་སྡེ་པ་དག་དུས་བཀག་མོད་ཀྱི་རང་བཞིན་དུ་ཡོད་པ་ཉིད་དེ་ཕྱི་མྱུ་གུ་ལ་སོགས་པའང་དཔྱིད་ལ་སོགས་པའི་དུས་ཀྱི་ཁྱད་པར་མི་ཉེ་བར་མི་སྐྱེ་།",
            ""
        ],
        [
            "ལུས་ཅན་རྣམས་ཀྱི་ལས་རྣམས་ནི། །",
            " བསྐལ་པ་བརྒྱར་ཡང་ཆུད་མི་ཟ།། ",
            "ཚོགས་ཤིང་དུས་ལ་བབ་པ་ན།། ",
            "འབྲས་བུ་ཉིད་དུ་སྨིན་པར་འགྱུར།། ",
            "ཞེས་ནང་ལས་ཀྱིས་འབྲས་བུ་སྐྱེད་པའང་དུས་ལ་ལྟོས་པར་གསུངས་པས་",
            "ཕྱི་ནང་གི་འབྲས་བུ་སྐྱེད་པའི་ལྷན་ཅིག་བྱེད་པའི་རྐྱེན་ཡིན་པའི་ཕྱིར་རོ། །",
            "གང་མེད་པ་དེ་ནི་རྐྱེན་དུ་མི་རུང་།",
            "ནམ་མཁའི་མེ་ཏོག་བཞིན་ནོ་ཞེ་།",
            "དཔྱད་ན་འབྲས་བུ་སྐྱེ་བ་ཉིད་མེད་པས་དུས་འབྲས་བུ་སྐྱེ་བའི་རྐྱེན་དུ་མི་འཐད་དོ་ཞེས་བསྟན་པའི་ཕྱིར། ",
            "རབ་ཏུ་བྱེད་པ་འདི་བཀོད་པ་ཡིན་ནོ།།",
            ""
        ],
        [
            "གཉིས་པ་གཞུང་གི་དོན་ལ་གསུམ་།",
            "རྒྱུ་རྐྱེན་ཚོགས་པས་བསྐྱེད་པ་དགག་པ་དང༌། ",
            "རྒྱུས་བསྐྱེད་པ་དགག་པ་དང༌། ",
            "དེ་དག་གི་མཇུག་བསྡུ་བའོ།།",
            "དང་པོ་",
            "༼རྒྱུ་རྐྱེན་ཚོགས་པས་བསྐྱེད་པ་དགག་པ་༽ལ་འབྲས་ཕྱོགས་ནས་སྐྱེ་བ་དགག་པ་དང༌། ",
            "རྒྱུ་ཕྱོགས་ནས་སྐྱེ་བ་དགག་པ་གཉིས་ལས། ",
            "དང་པོ་",
            "༼འབྲས་ཕྱོགས་ནས་སྐྱེ་བ་དགག་པ་༽ལའང་གསུམ་།",
            "ཚོགས་པ་སྔ་མ་ལས་དང༌། ",
            "དུས་མཉམ་པ་ལས་དང༌། ",
            "ཕྱི་མ་ལས་འབྲས་བུ་སྐྱེ་བ་དགག་པའོ།།",
            "དང་པོ་",
            "༼ཚོགས་པ་སྔ་མ་ལས་བྲས་བུ་སྐྱེ་བ་དགག་པ་༽ནི། ",
            "གལ་ཏེ་རྒྱུ་དང་རྐྱེན་རྣམས་ཀྱི། །",
            " ཚོགས་པ་ཉིད་ལས་སྐྱེ་འགྱུར་ཞིང༌། ",
            "ཚོགས་ལ་འབྲས་བུ་ཡོད་ན་",
            ""
        ],
        [
            "ནི། །",
            " ཇི་ལྟར་ཚོགས་པ་ཉིད་ལས་སྐྱེ། །",
            " གལ་ཏེ་རྒྱུ་དང་རྐྱེན་རྣམས་ཀྱི། །",
            " ཚོགས་པ་ཉིད་ལས་སྐྱེ་འགྱུར་ཞིང༌། ",
            "ཚོགས་ལ་འབྲས་བུ་མེད་ན་",
            "ནི། །",
            " ཇི་ལྟར་ཚོགས་པ་ཉིད་ལས་སྐྱེ། །",
            " གལ་ཏེ་རྒྱུ་དང་རྐྱེན་རྣམས་ཀྱི། །",
            " ཚོགས་ལ་འབྲས་བུ་ཡོད་ན་",
            "ནི། ། ",
            "ཚོགས་ལ་གཟུང་དུ་ཡོད་རིགས་ན།། ",
            "ཚོགས་པ་ཉིད་ལ་གཟུང་དུ་མེད།། ",
            "གལ་ཏེ་རྒྱུ་དང་རྐྱེན་རྣམས་ཀྱི། །",
            " ཚོགས་ལ་འབྲས་བུ་མེད་ན་",
            ""
        ],
        [
            "ནི། །",
            " རྒྱུ་རྣམས་དང་ནི་རྐྱེན་དག་ཀྱང༌། །",
            " རྒྱུ་རྐྱེན་མ་ཡིན་མཚུངས་པར་འགྱུར།། ",
            "རྒྱུ་རྐྱེན་གྱི་ཚོགས་པ་སྔ་མ་ལས་འབྲས་བུ་སྐྱེ་ན་འབྲས་བུ་དེ་ལ་ཡོད་པའམ་མེད་པ་ཞིག་སྐྱེ་།",
            "དང་པོ་ལྟར། ",
            "གལ་ཏེ་རྒྱུ་དང་རྐྱེན་རྣམས་ཀྱི། །",
            "ཚོགས་པ་ཉིད་ལས་སྐྱེ་འགྱུར་ཞིང༌།།",
            "ཚོགས་ལ་འབྲས་བུ་ཡོད་ན་ནི། །",
            "དེ་ཡོད་པའི་ཕྱིར། ",
            "ཇི་ལྟར་ཚོགས་པ་ཉིད་ལས་སྐྱེ་།",
            "དེའི་ཁྱབ་པ་ནི་ཡོད་པ་སྐྱེ་བ་དོན་མེད་པའི་ཕྱིར་རོ། །",
            " གཉིས་པ་ལྟར། ",
            "གལ་ཏེ་རྒྱུ་དང་རྐྱེན་རྣམས་ཀྱི། །",
            "ཚོགས་པ་ཉིད་ལས་སྐྱེ་འགྱུར་།",
            "ཚོགས་ལ་འབྲས་བུ་མེད་ན་ནི། །",
            "དེ་མེད་པའི་ཕྱིར་བྱེ་མ་ལས་ཏིལ་མར་ལྟར་ཇི་ལྟར་ཚོགས་པ་ཉིད་ལས་སྐྱེ་།",
            ""
        ],
        [
            "དེའི་ཁྱབ་པ་ནི་ཧ་ཅང་ཐལ་བས་མེད་པ་སྐྱེད་པར་མི་ནུས་པའི་ཕྱིར་རོ། །",
            "གཞན་ཡང་གལ་ཏེ་",
            "སྔ་མ་ལྟར་རྒྱུ་དང་རྐྱེན་རྣམས་ཀྱི། ཚོགས་ལ་འབྲས་བུ་ཡོད་ན་ནི། ",
            "དེ་བལྟར་རུང་ཡིན་པས་ཚོགས་པ་ལ་གཟུང་དུ་ཡོད་པར་རིགས་ན་།",
            "གཟུང་དུ་ཡོད་པར་ཐལ་བ་ལས་ཚོགས་པ་ཉིད་ལ་གཟུང་དུ་མེད་དེ་བལྟར་རུང་མ་དམིགས་པའི་ཕྱིར་མེད་དོ།།",
            "གལ་ཏེ་ཕྱི་མ་ལྟར་རྒྱུ་དང་རྐྱེན་རྣམས་ཀྱི་ཚོགས་ལ་འབྲས་བུ་མེད་ན་ནི། ",
            "རྒྱུ་རྣམས་དང་ནི་རྐྱེན་དག་ཀྱང་ཆོས་ཅན། ",
            "རྒྱུ་རྐྱེན་མ་ཡིན་པ་དང་མཚུངས་པར་འབྲས་བུ་མི་སྐྱེ་བར་འགྱུར་ཏེ",
            "འབྲས་བུ་མེད་པར་ཁྱད་པར་མེད་པའི་ཕྱིར་རོ། །",
            "དེའི་ཁྱབ་པ་ནི་རྒྱུ་མཚན་མཚུངས་པ་དང་ལྡོག་པ་གཅིག་པའི་ཁྱབ་པ་གཞན་དང་མཚུངས་པར་སྔར་བཤད་ཟིན་ཏོ།།",
            ""
        ],
        [
            "གཉིས་པ་",
            "༼དུས་མཉམ་པ་ལས་འབྲས་བུ་སྐྱེ་བ་དགག་པ་༽ནི། ",
            "གལ་ཏེ་ཚོགས་དང་ལྷན་ཅིག་ཏུ། །",
            " འབྲས་བུ་ཡང་ནི་སྐྱེ་འགྱུར་ན།། ",
            "སྐྱེད་པར་བྱེད་དང་བསྐྱེད་བྱ་གང༌། །",
            " དུས་གཅིག་པར་ནི་ཐལ་བར་འགྱུར།། ",
            "སྒྲོན་མའི་འོད་ལྟར་འབྲས་བུ་དང་དུས་མཉམ་པའི་ཚོགས་པ་ལས་སྐྱེའོ་ཞེ་།",
            "འོག་གི་གལ་ཏེ་དེ་ལྟར་རྒྱུ་རྐྱེན་གྱི་ཚོགས་པ་དང་ལྷན་ཅིག་ཏུ། ",
            "འབྲས་བུ་ཡང་ནི་སྐྱེ་བར་འགྱུར་བའི་ཕྱིར་ན་",
            "དེ་གཉིས་ཀྱི་དོན་སྐྱེད་པར་བྱེད་དང་བསྐྱེད་བྱ་གང་ཡིན་པ་དེ་དུས་གཅིག་པར་ནི་ཐལ་བར་འགྱུར་ན་",
            "དུས་མཉམ་པ་ནི་མ་གྲུབ་ན་",
            "སྐྱེད་བྱེད་དང་གྲུབ་ན་",
            ""
        ],
        [
            "བསྐྱེད་བྱར་འགལ་བས་རྒྱུ་འབྲས་མི་རིགས་སོ།། ",
            "གསུམ་པ་",
            "༼ཕྱི་མ་ལས་འབྲས་བུ་སྐྱེ་བ་དགག་པ་༽ནི། ",
            "གལ་ཏེ་ཚོགས་པའི་སྔ་རོལ་དུ། །",
            " འབྲས་བུ་སྐྱེས་པར་གྱུར་ན་ནི། །",
            " རྒྱུ་དང་རྐྱེན་རྣམས་མེད་པ་ཡི། །",
            " འབྲས་བུ་རྒྱུ་མེད་འབྱུང་བར་འགྱུར།། ",
            "བྱེ་བྲག་ཏུ་སྨྲ་བ་ཁ་ཅིག་འབྲས་བུ་རྒྱུ་རྐྱེན་གྱི་ཚོགས་པའི་སྔ་རོལ་མ་འོངས་པ་ན་ཡོད་པ་ཞིག་ཚོགས་པས་ད་ལྟ་བར་བསྐྱེད་པ་ཡིན་ནོ་ཞེ་།",
            "གལ་ཏེ་དེ་ལྟར་རྒྱུ་རྐྱེན་ཚོགས་པའི་སྔ་རོལ་དུ། ",
            "འབྲས་བུའི་ངོ་བོ་སྐྱེས་པར་གྱུར་ན་",
            "ནི་མ་འོངས་པ་ན་ཡོད་པའི་འབྲས་བུ་དེ་ཆོས་ཅན། ",
            "རྒྱུ་མེད་དུ་འབྱུང་བར་འགྱུར་ཏེ",
            ""
        ],
        [
            "རྒྱུ་དང་རྐྱེན་རྣམས་ལ་ལྟོས་པ་མེད་པའི་ཕྱིར་རོ། ། ",
            "གཉིས་པ་རྒྱུ་ཕྱོགས་ནས་ཚོགས་པ་ལས་སྐྱེ་བ་དགག་པ་ནི། ",
            "རྒྱུ་རྣམས་དང་ནི་རྐྱེན་དག་གི །",
            " ཚོགས་པ་གང་ཡིན་དེ་ཡིས་ནི། །",
            " བདག་གིས་བདག་ཉིད་མི་སྐྱེད་ན། ",
            "འབྲས་བུ་ཇི་ལྟར་སྐྱེད་པར་བྱེད།། ",
            "འོག་གི་རྒྱུ་རྣམས་དང་ནི་རྐྱེན་དག་གི་ཚོགས་པ་གང་ཡིན་པ་དེ་ཡིས་ནི་ཆོས་ཅན་དེ་ཁོ་ན་ཉིད་དུ་འབྲས་བུ་ཇི་ལྟར་སྐྱེད་པར་བྱེད་དེ་",
            "རང་ལ་བྱ་བྱེད་འགལ་བས་བདག་གིས་བདག་ཉིད་མི་སྐྱེད་པའི་ཕྱིར་ནམ་མཁའ་བཞིན་ནོ།།",
            "དེའི་ཁྱབ་པ་ནི་ཚོགས་པ་བདག་གིས་མ་བསྐྱེད་དེ་",
            ""
        ],
        [
            "གཞན་ལ་ལྟོས་ན་",
            "རང་བཞིན་དུ་མི་རུང་བས་འབྲས་བུ་རང་བཞིན་བསྐྱེད་མི་ནུས་པར་སྡུག་བསྔལ་བརྟག་པར་བཤད་ཟིན་ཏོ།། ",
            "གཉིས་པ་རྒྱུ་ལས་སྐྱེ་བ་དགག་པ་།",
            "ཁ་ཅིག་འབྲས་བུ་དངོས་སུ་རྒྱུ་རྐྱེན་ཚོགས་པས་མི་སྐྱེད་ཀྱི་རྒྱུས་སྐྱེད་པ་ཡིན་ལ་",
            "རྐྱེན་གྱི་ཚོགས་པས་ནི་རྒྱུ་ལ་ཕན་འདོགས་པ་ཡིན་ནོ་ཞེས་ཟེར་རོ། །",
            "དེ་དགག་པ་ལ་བཅུ་ལས། ",
            "དང་པོ་རྒྱུས་འབྲས་བུ་ལ་རྒྱུ་བྱིན་པ་དང་མ་བྱིན་པར་སྐྱེད་པ་དགག་པ་ནི། ",
            "གལ་ཏེ་རྒྱུས་ནི་འབྲས་བུ་ལ།། ",
            "རྒྱུ་བྱིན་ནས་ནི་འགག་འགྱུར་ན།།",
            ""
        ],
        [
            "གང་བྱིན་པ་དང་གང་འགགས་པའི། །",
            " རྒྱུ་ཡི་བདག་ཉིད་གཉིས་སུ་འགྱུར།། ",
            "གལ་ཏེ་རྒྱུས་ནི་འབྲས་བུ་ལ།། ",
            "རྒྱུ་མ་བྱིན་པར་འགག་འགྱུར་ན།། ",
            "རྒྱུ་འགགས་ནས་ནི་སྐྱེས་པ་ཡི། །",
            " འབྲས་བུ་དེ་དག་རྒྱུ་མེད་འགྱུར།། ",
            "རྒྱུ་ནི་རྣམ་པར་འགྱུར་བ་ན།།",
            "གཞན་གྱི་རྒྱུ་རུ་འགྱུར་བ་ཡིན།།",
            ""
        ],
        [
            "ཅེས་པའི་ཚུལ་གྱིས་འབྲས་བུ་སྐྱེ་བ་ལ་རྒྱུ་འགག་པ་སྔོན་དུ་འགྲོ་དགོས་པས་རྒྱུ་འབྲས་བུ་ལ་འབྲས་བུ་སྐྱེ་རུང་གི་ཆོས་བྱེད་རྒྱུ་བྱིན་ནས་",
            "འགག་གམ་མ་བྱིན་པར་འགག་།",
            "དེ་ལ་གལ་ཏེ་སྔ་མ་ལྟར་རྒྱུས་ནི་འབྲས་བུ་ལ་བྱེད་རྒྱུ་བྱིན་ནས་ནི་འགག་པར་གྱུར་།",
            "འབྲས་བུ་ལ་སྐྱེ་རུང་གི་ཆོས་གང་བྱིན་པ་དང་གང་འགགས་པའི་སྟེ་",
            "རྒྱུ་ཡི་བདག་ཉིད་གཉིས་སུ་འགྱུར་བས་ཕྱེད་རྟག་ཕྱེད་མི་རྟག་པར་འགྱུར་།",
            "རྟག་མི་རྟག་གཉིས་རྫས་གཅིག་ལ་སྲིད་པ་ཡང་མ་ཡིན་པས་དེ་མི་རིགས་སོ།།",
            "གལ་ཏེ་ཕྱི་མ་ལྟར་རྒྱུས་ནི་འབྲས་བུ་ལ་བྱེད་རྒྱུ་མ་བྱིན་པར་བདག་ཉིད་ཐམས་ཅད་འགག་པར་གྱུར་།",
            ""
        ],
        [
            "འབྲས་བུ་དེ་ནི་རྒྱུ་མེད་པར་འགྱུར་ཏེ་རྒྱུ་འགགས་ནས་ནི་སྐྱེས་པའི་ཕྱིར་ཞེས་པའོ།། ",
            "གཉིས་པ་འབྲས་བུ་དང་ཐ་མི་དད་ཀྱི་རྒྱུས་སྐྱེད་པ་དགག་པ་ནི། ",
            "གལ་ཏེ་རྒྱུ་འགགས་འབྲས་བུ་ན།། ",
            "རྒྱུ་ནི་ཀུན་ཏུ་འཕོ་བར་འགྱུར།། ",
            "སྔོན་སྐྱེས་པ་ཡི་རྒྱུ་ཡང་ནི། །",
            " ཡང་སྐྱེ་བར་ནི་ཐལ་བར་འགྱུར།། ",
            "རྒྱུ་འབྲས་རྫས་གཞན་ཡིན་ན་",
            "བརྟག་པ་དེར་འགྱུར་བ་ཞིག་ན་རྒྱུ་འབྲས་རྫས་གཞན་པ་ནི་",
            "མ་ཡིན་གྱི་རྒྱུ་ཉིད་ཀྱི་གནས་སྐབས་འགགས་ནས་འབྲས་བུའི་བདག་ཉིད་དུ་གནས་པ་ཡིན་ནོ་ཞེ་།",
            ""
        ],
        [
            "གལ་ཏེ་དེ་ལྟར་རྒྱུའི་གནས་སྐབས་འགགས་ནས་དེའི་རང་བཞིན་འབྲས་བུར་འབྱུང་བ་ཡིན་ན་",
            "ཟློས་གར་མཁན་ཆ་བྱད་འདོར་ལེན་བྱེད་པ་ལྟར་རྒྱུའི་རང་བཞིན་ནི་གནས་སྐབས་ཀུན་ཏུ་འཕོ་བར་འགྱུར་ལ",
            "དེ་ལྟར་འདོད་ན་",
            "རྒྱུའི་རང་བཞིན་རྟག་པར་ཐལ་བས་དོན་བྱེད་ནུས་པའི་དངོས་པོར་མི་རུང་བ་དང༌། ",
            "སྔོན་སྐྱེས་ཟིན་པའི་རྒྱུ་ཡང་ནི། ",
            "ཡང་སྐྱེ་བར་ནི་ཐལ་བར་འགྱུར་བས་སྐྱེ་བ་དོན་མེད་དོ།།",
            "གལ་ཏེ་སྔར་སྐྱེས་པའི་རྒྱུའི་བདག་ཉིད་དུ་མི་སྐྱེའི་སྔར་མེད་པའི་འབྲས་བུའི་བདག་ཉིད་དུ་སྐྱེ་བ་ཡིན་པས་དོན་མེད་པ་མ་ཡིན་ནོ་ཞེས་ཀྱང་བརྟག་པར་མི་ནུས་ཏེ",
            "ཁྱོད་ལྟར་ན་རྒྱུ་འབྲས་གཉིས་རང་བཞིན་གཅིག་ཡིན་པས་དེ་གཉིས་མིང་ཐ་དད་པ་ཙམ་ཡིན་པའི་ཕྱིར་དང༌། ",
            "གནས་སྐབས་ཐ་དད་ན་ཡང་དེ་དང་ངོ་བོ་དབྱེར་མེད་པའི་གནས་སྐབས་ཅན་གྱི་རང་བཞིན་ཐ་མི་དད་དུ་མི་རུང་བའི་ཕྱིར་རོ། །",
            " གསུམ་པ་རྒྱུས་འབྲས་བུ་སྐྱེས་མ་སྐྱེས་མི་སྐྱེད་པ་ནི། ",
            "འགགས་པ་ནུབ་པར་གྱུར་པ་ཡིས། །",
            " འབྲས་བུ་སྐྱེས་པ་ཇི་ལྟར་སྐྱེད།།",
            ""
        ],
        [
            "འབྲས་བུ་དང་ནི་འབྲེལ་བའི་རྒྱུ། ། ",
            "གནས་པས་ཀྱང་ནི་ཇི་ལྟར་སྐྱེད།། ",
            "ཅི་སྟེ་རྒྱུ་འབྲས་མ་འབྲེལ་ན།། ",
            "འབྲས་བུ་གང་ཞིག་སྐྱེད་པར་བྱེད།། ",
            "རྒྱུས་འབྲས་བུ་སྐྱེས་པའམ་མ་སྐྱེས་པ་ཞིག་།",
            "དང་པོ་ལྟར་།",
            "དེ་རྒྱུ་འགགས་པའམ་མ་འགགས་པ་ཞིག་གིས་སྐྱེད་།",
            ""
        ],
        [
            "སྔ་མ་ལྟར་།",
            "རྒྱུ་འགགས་པ་ནུབ་ཅིང་མེད་པར་གྱུར་པ་ཡིས། ",
            "འབྲས་བུ་སྐྱེས་པ་ཇི་ལྟར་སྐྱེད་དེ་",
            "རྒྱུ་འགགས་ནས་མེད་པ་ལ་འབྲས་བུ་སྐྱེད་པའི་ནུས་པ་མེད་པའི་ཕྱིར་དང༌། ",
            "འབྲས་བུ་སྐྱེས་པ་སྐྱེ་བ་དོན་མེད་པའི་ཕྱིར་རོ། །",
            "ཕྱི་མ་ལྟར་།",
            "འབྲས་བུ་སྐྱེས་པ་ད་ལྟར་བ་དང་ནི་འབྲེལ་བའི་རྒྱུ་མ་འགགས་ཤིང་",
            "གནས་པས་ཀྱང་ནི་འབྲས་བུ་སྐྱེས་པ་ཇི་ལྟར་སྐྱེད་།",
            "རྒྱུ་རྣམ་པར་མ་འགྱུར་བས་རྒྱུའི་མཚན་ཉིད་འབྲས་བུ་ལ་ཕན་འདོགས་མེད་པའི་ཕྱིར་དང༌། ",
            "འབྲས་བུ་སྐྱེས་པ་སྔར་ལྟར་སྐྱེ་བ་དོན་མེད་པའི་ཕྱིར་རོ། །",
            "བརྟག་པ་གཉིས་པ་ལྟར་།",
            "ཇི་སྟེ་འབྲས་བུ་མ་སྐྱེས་པས་རྒྱུ་འབྲས་མ་འབྲེལ་བའི་ཕྱིར་ན་རྒྱུས་ནི་འབྲས་བུ་གང་ཞིག་སྐྱེད་པར་བྱེད་དེ་",
            ""
        ],
        [
            "གཏན་སྐྱེད་པར་མི་བྱེད་པའམ། ",
            "ཡང་ན་མ་འབྲེལ་བར་ཁྱད་པར་མེད་པ་ཐམས་ཅད་བསྐྱེད་པར་འགྱུར་རོ། །",
            " བཞི་པ་རྒྱུས་འབྲས་བུ་མཐོང་མ་མཐོང་མི་སྐྱེད་པ་ནི། ",
            "རྒྱུས་ནི་མཐོང་དང་མ་མཐོང་བར། །",
            " འབྲས་བུ་སྐྱེད་པར་མི་བྱེད་དོ།། ",
            "ཡང་རྒྱུས་འབྲས་བུ་མཐོང་ནས་སམ་མ་མཐོང་བར་སྐྱེད་།",
            "སྔ་མ་ལྟར་རྒྱུས་ནི་འབྲས་བུ་མཐོང་ནས་སྐྱེད་པར་མི་བྱེད་།",
            "འབྲས་བུ་མེད་ན་",
            "མཐོང་བར་མི་ནུས་ལ་ཡོད་ན་",
            ""
        ],
        [
            "སྐྱེ་བ་དོན་མེད་པའི་ཕྱིར་རོ། །",
            "ཕྱི་མ་ལྟར་རྒྱུས་ནི་འབྲས་བུ་མ་མཐོང་བ་སྐྱེད་པར་མི་བྱེད་དེ་",
            "གང་མ་མཐོང་བ་ཐམས་ཅད་སྐྱེད་པར་འགྱུར་བས་ཧ་ཅང་ཐལ་བའི་ཕྱིར་རོ། ། ",
            "ལྔ་པ་རྒྱུས་འབྲས་བུ་ཕྲད་མ་ཕྲད་མི་སྐྱེད་པ་ནི། ",
            "གཞན་ཡང་རྒྱུས་འབྲས་བུ་ཕྲད་ནས་",
            "སམ་མ་ཕྲད་པར་སྐྱེད་།",
            "དང་པོ་ལྟར་ན་ཕྲད་པ་ཉིད་མེད་པ་དང༌། ",
            "ཡོད་ཀྱང་སྐྱེད་པར་མི་རུང་བ་གཉིས་ལས། ",
            "དང་པོ་ནི། ",
            "རྒྱུ་འབྲས་གཉིས་ལ་ཕྲད་པ་ཡོད་ན་",
            "བསྐྱེད་བྱ་སྐྱེད་བྱེད་དུ་རུང་བ་ཞིག་ན་དེ་མེད་དེ་",
            "འབྲས་བུའི་དུས་གསུམ་རེ་རེ་ཞིང་རྒྱུའི་དུས་གསུམ་དང་ཕྲད་པར་མི་རུང་བའི་ཕྱིར་རོ། །",
            "འདི་ལ་གསུམ་ལས། ",
            "༼དང་པོ་",
            "༽འབྲས་བུ་འདས་པ་རྒྱུའི་དུས་གསུམ་དང་ཕྲད་པར་མི་རུང་བ་ནི། ",
            "འབྲས་བུ་འདས་པ་རྒྱུ་འདས་དང༌། །",
            " མ་སྐྱེས་པ་དང་སྐྱེས་པ་དང༌། །",
            " ལྷན་ཅིག་ཕྲད་པར་འགྱུར་བ་ནི། །",
            " ནམ་ཡང་ཡོད་པ་མ་ཡིན་ནོ།།",
            ""
        ],
        [
            "འབྲས་བུ་འདས་པ་རྒྱུ་འདས་པ་དང་རྒྱུ་མ་སྐྱེས་པ་དང་རྒྱུ་སྐྱེས་པ་ད་ལྟར་བ་དང༌། ",
            "ལྷན་ཅིག་ཕྲད་པར་འགྱུར་བ་ནི། ",
            "ནམ་ཡང་ཡོད་པ་མ་ཡིན་།",
            "རིམ་པ་ལྟར་གཉི་ག་འདས་ནས་",
            "མེད་པའི་ཕྱིར་དང༌། ",
            "འབྲས་བུ་འདས་ཤིང་རྒྱུ་མ་སྐྱེས་པས་ན་མེད་པས་དང༌། ",
            "དེ་གཉིས་དུས་མི་མཚུངས་པའི་ཕྱིར་དང༌། ",
            "འབྲས་བུ་མེད་པས་དང༌། ",
            "དུས་མི་མཚུངས་པའི་ཕྱིར་རོ། །",
            " གཉིས་པ་འབྲས་བུ་ད་ལྟར་བ་རྒྱུའི་དུས་གསུམ་དང་ཕྲད་པར་མི་རུང་བ་ནི། ",
            "འབྲས་བུ་སྐྱེས་པ་རྒྱུ་མ་སྐྱེས།། ",
            "འདས་པ་དང་ནི་སྐྱེས་པ་དང༌། །",
            " ལྷན་ཅིག་ཕྲད་པར་འགྱུར་བ་ནི། །",
            " ནམ་ཡང་ཡོད་པ་མ་ཡིན་ནོ།། ",
            "འབྲས་བུ་སྐྱེས་པ་ད་ལྟར་བ་རྒྱུ་མ་སྐྱེས་པ་དང༌། ",
            "འདས་པ་དང་ནི་སྐྱེས་པ་དང༌། ",
            "ལྷན་ཅིག་ཕྲད་པར་འགྱུར་བ་ནི། ནམ་ཡང་ཡོད་པ་མ་ཡིན་།",
            "རིམ་པ་ལྟར་དུས་མ་མཚུངས་ཤིང་",
            "རྒྱུ་མ་སྐྱེས་པས་མེད་པའི་ཕྱིར་དང༌། ",
            "དུས་མ་མཚུངས་ཤིང་རྒྱུ་འདས་པས་མེད་པའི་ཕྱིར་དང༌། ",
            "དུས་མཉམ་པ་རྒྱུ་འབྲས་སུ་མི་རུང་ཞིང་ཕྲད་ཅིང་ལྟོས་པ་དོན་མེད་པའི་ཕྱིར་རོ། །",
            " གསུམ་པ་འབྲས་བུ་མ་འོངས་པ་རྒྱུའི་དུས་གསུམ་དང་འཕྲད་པར་མི་རུང་བ་ནི། ",
            "འབྲས་བུ་མ་སྐྱེས་རྒྱུ་སྐྱེས་དང༌། །",
            " མ་སྐྱེས་པ་དང་འདས་པ་དང༌། །",
            " ལྷན་ཅིག་ཕྲད་པར་འགྱུར་བ་ནི། །",
            " ནམ་ཡང་ཡོད་པ་མ་ཡིན་ནོ།།",
            ""
        ],
        [
            "འབྲས་བུ་མ་སྐྱེས་པ་རྒྱུ་སྐྱེས་པ་དང༌། ",
            "མ་སྐྱེས་པ་དང་འདས་པ་དང༌། ",
            "ལྷན་ཅིག་ཕྲད་པར་འགྱུར་བ་ནི། ",
            "ནམ་ཡང་ཡོད་པ་མ་ཡིན་།",
            "རིམ་པ་ལྟར་དུས་མི་མཚུངས་ཤིང༌། ",
            "འབྲས་བུ་མ་སྐྱེས་པས་མེད་པའི་ཕྱིར་དང༌། ",
            "གཉི་ག་མ་སྐྱེས་ནས་མེད་པའི་ཕྱིར་དང༌། ",
            "དུས་མི་མཚུངས་ཤིང་གཉི་ག་མེད་པའི་ཕྱིར་རོ། །",
            " གཉིས་པ་༼ཡོད་ཀྱང་སྐྱེད་པར་མི་རུང་བ་༽ནི། ",
            "ཕྲད་པ་ཡོད་པ་མ་ཡིན་ན། ",
            "རྒྱུས་ནི་འབྲས་བུ་ཇི་ལྟར་སྐྱེད།། ",
            "ཕྲད་པ་ཡོད་པ་ཡིན་ན་ཡང༌། །",
            " རྒྱུས་ནི་འབྲས་བུ་ཇི་ལྟར་སྐྱེད།། ",
            "འོག་གི་དེ་ལྟར་དཔྱད་ན་",
            ""
        ],
        [
            "མེད་མོད་ཀྱི་ཇི་ཞིག་ལྟར་ཕྲད་པ་ཡོད་པ་ཡིན་ན་ཡང༌། ",
            "རྒྱུས་ནི་འབྲས་བུ་ཇི་ལྟར་སྐྱེད་དེ་དུས་མཉམ་པ་ལ་",
            "བསྐྱེད་བྱ་སྐྱེད་བྱེད་མི་འཐད་པའི་ཕྱིར་རོ། །",
            " བརྟག་པ་གཉིས་པ་ལྟར་ཕྲད་པ་ཡོད་པ་མ་ཡིན་ན",
            "རྒྱུས་ནི་འབྲས་བུ་ཇི་ལྟར་སྐྱེད་དེ་",
            "མ་ཕྲད་པ་ཐམས་ཅད་སྐྱེད་པར་འགྱུར་བ་དང༌། ",
            "རྒྱུ་མེད་པར་འགྱུར་བའི་ཕྱིར་རོ། །",
            " དྲུག་པ་འབྲས་བུས་སྟོང་མི་སྟོང་གི་རྒྱུས་མི་སྐྱེད་པ་ནི། ",
            "གལ་ཏེ་འབྲས་བུས་སྟོང་པའི་རྒྱུས། །",
            " ཇི་ལྟར་འབྲས་བུ་སྐྱེད་པར་བྱེད།། ",
            "གལ་ཏེ་འབྲས་བུས་མི་སྟོང་རྒྱུས། །",
            " ཇི་ལྟར་འབྲས་བུ་སྐྱེད་པར་བྱེད།། ",
            "འབྲས་བུས་སྟོང་པའམ་མི་སྟོང་པའི་",
            "རྒྱུས་འབྲས་བུ་སྐྱེད་པར་བྱེད་།",
            ""
        ],
        [
            "དེ་ལ་གལ་ཏེ་འབྲས་བུས་སྟོང་པའི་རྒྱུས་",
            "ཇི་ལྟར་འབྲས་བུ་སྐྱེད་པར་བྱེད་དེ་",
            "རྒྱུ་མ་ཡིན་པ་ལྟར་འབྲས་བུུ་རང་ལ་མེད་པ་",
            "སྐྱེད་པར་མི་ནུས་པའི་ཕྱིར་རོ། །",
            "གལ་ཏེ་འབྲས་བུས་མི་སྟོང་པའི་རྒྱུས་",
            "ཇི་ལྟར་འབྲས་བུ་སྐྱེད་པར་བྱེད་དེ་",
            "མཁར་གཞོང་ན་ཡོད་པའི་རྒྱ་ཤུག་ལྟར་",
            "རང་ལ་ཡོད་པ་སྐྱེ་བ་དོན་མེད་པའི་ཕྱིར་རོ། །",
            " བདུན་པ་འབྲས་བུ་ཉིད་སྟོང་མི་སྟོང་མི་སྐྱེ་བ་ནི། ",
            "སྟོང་པ་ཇི་ལྟར་སྐྱེ་འགྱུར་ཞིང༌། ",
            "སྟོང་པ་ཇི་ལྟར་འགག་པར་འགྱུར།། ",
            "སྟོང་པ་དེ་ཡང་མ་འགགས་དང༌། །",
            " མ་སྐྱེས་པར་ཡང་ཐལ་བར་འགྱུར།། ",
            "འབྲས་བུ་དེ་ཡང་རང་བཞིན་གྱིས་",
            "སྟོང་པའམ་མི་སྟོང་པ་ཞིག་སྐྱེ། ",
            "སྔ་མ་ལྟར་ན་འབྲས་བུ་རང་བཞིན་གྱིས་",
            "སྟོང་པ་ཡང་དག་པར་ཇི་ལྟར་སྐྱེ་བར་འགྱུར་།",
            ""
        ],
        [
            "སྟོང་པ་ཡང་དག་པར་ཇི་ལྟར་འགག་པར་འགྱུར་ཏེ་",
            "རྟེན་མེད་པའི་ཕྱིར་ནམ་མཁའི་མེ་ཏོག་བཞིན་ནོ།།",
            "འོན་ཀྱང་འབྲས་བུ་རང་བཞིན་སྟོང་པ་དེ་ཡང་",
            "རྟེན་མེད་པས་ཡང་དག་པར་མ་འགགས་པ་དང་",
            "མ་སྐྱེས་པར་ཡང་ཐལ་བར་འགྱུར་བ་ཡིན་ནོ།།",
            "མདོར་ན་སྟོང་པའི་ཆོས་རྣམས་ལས། །",
            "སྟོང་པ་ཁོ་ན་སྐྱེ་བར་འགྱུར།།",
            "ཞེས་དང༌། ",
            "གང་ལ་སྟོང་པ་ཉིད་རུང་བ། །",
            "དེ་ལ་ཐམས་ཅད་རུང་བར་འགྱུར།།",
            "ཞེས་པ་ནི་རང་བཞིན་སྟོང་པ་ལ་ཐ་སྙད་དུ་",
            "སྐྱེ་འགག་རུང་བར་བཤད་པ་ཡིན་པས་མི་འགལ་ལོ། །",
            "ཕྱི་མ་ལྟར་།",
            "འབྲས་བུ་མི་སྟོང་སྐྱེ་མི་འགྱུར།།",
            ""
        ],
        [
            "མི་སྟོང་འགག་པར་མི་འགྱུར་རོ། ། ",
            "མི་སྟོང་དེ་ནི་མ་འགགས་དང༌། །",
            " མ་སྐྱེས་པར་ཡང་འགྱུར་བ་ཡིན།། ",
            "རང་བཞིན་རྒྱུ་དང་རྐྱེན་དག་ལས། །",
            "འབྱུང་བ་རིགས་པ་མ་ཡིན་ནོ།།",
            "ཞེས་དང༌། ",
            "རང་བཞིན་གཞན་དུ་འགྱུར་བ་ནི། །",
            "ནམ་ཡང་འཐད་པ་མ་ཡིན་ནོ།།",
            "ཞེས་སྔར་བཤད་ཟིན་པས་འབྲས་བུ་མི་སྟོང་པ་",
            "རང་བཞིན་དུ་ཡོད་པ་སྐྱེ་བར་མི་འགྱུར་།",
            "མི་སྟོང་པ་རང་བཞིན་དུ་ཡོད་པ་འགག་པར་མི་འགྱུར་རོ། །",
            "འོ་ན་ཅིར་འགྱུར་ཞེ་།",
            "རང་བཞིན་ཡོད་པའི་མི་སྟོང་དེ་ནི་མ་འགགས་པ་དང་",
            "རྒྱུ་ལས་མ་སྐྱེས་པར་ཡང་འགྱུར་བ་ཡིན་ནོ།།",
            ""
        ],
        [
            "བརྒྱད་པ་དེ་ཉིད་དང་གཞན་པའི་རྒྱུས་མི་བསྐྱེད་པ་ནི། ",
            "རྒྱུ་དང་འབྲས་བུ་གཅིག་ཉིད་དུ། །",
            " ནམ་ཡང་འཐད་པར་མི་འགྱུར་རོ། །",
            " རྒྱུ་དང་འབྲས་བུ་གཞན་ཉིད་དུ། །",
            " ནམ་ཡང་འཐད་པར་མི་འགྱུར་རོ། །",
            " རྒྱུ་དང་འབྲས་བུ་གཅིག་ཉིད་ན།། ",
            "བསྐྱེད་བྱ་སྐྱེད་བྱེད་གཅིག་ཏུ་འགྱུར།། ",
            "རྒྱུ་དང་འབྲས་བུ་གཞན་ཉིད་ན།། ",
            "རྒྱུ་དང་རྒྱུ་མིན་མཚུངས་པར་འགྱུར།། ",
            "གཞན་ཡང་འབྲས་བུ་ལས་ངོ་བོ་ཐ་དད་པའམ་",
            "ཐ་མི་དད་པའི་རྒྱུས་དེ་སྐྱེད་།",
            "དེ་ལ་ཕྱི་མ་ལྟར་རྒྱུ་དང་འབྲས་བུ་ངོ་བོ་གཅིག་ཉིད་དུ། ",
            "ནམ་ཡང་འཐད་པར་མི་འགྱུར་རོ། །",
            "སྔ་མ་ལྟར་རྒྱུ་དང་འབྲས་བུ་ངོ་བོ་གཞན་ཉིད་དུ། ",
            "ནམ་ཡང་འཐད་པར་མི་འགྱུར་རོ་",
            "ཞེས་པ་རྣལ་མའི་དམ་བཅའོ།།",
            ""
        ],
        [
            "དེའི་འཐད་པ་ནི་དེ་ལྟ་མ་ཡིན་ཏེ་",
            "རྒྱུ་དང་འབྲས་བུའི་ཐ་སྙད་རྫས་གཅིག་ཉིད་ཡིན་པའི་ཕྱིར་ན་",
            "དེ་དག་གི་དོན་བསྐྱེད་བྱ་སྐྱེད་བྱེད་རྫས་གཅིག་ཏུ་འགྱུར་ན",
            "འདོད་པ་མ་ཡིན་ཏེ་",
            "རང་ལ་བྱ་བྱེད་འགལ་བའི་ཕྱིར་དང༌། ",
            "ཕ་དང་བུའམ་མིག་དང་མིག་གི་རྣམ་ཤེས་ལ་སོགས་པ་",
            "ཡང་ངོ་བོ་གཅིག་ཏུ་ཐལ་བའི་ཕྱིར་རོ། །",
            "ཡང་རྒྱུ་དང་འབྲས་བུ་རྫས་གཞན་ཉིད་ཡིན་པའི་ཕྱིར་ན་",
            "རྒྱུས་འབྲས་བུ་སྐྱེད་པ་ལྟར་རྒྱུ་མིན་གྱིས་ཀྱང་",
            "སྐྱེད་པའམ་རྒྱུ་མིན་གྱིས་མི་སྐྱེད་པ་ལྟར་རྒྱུས་ཀྱང་",
            "མི་སྐྱེད་པར་མཚུངས་པར་འགྱུར་ཏེ་",
            "གཞན་ཙམ་དུ་ལྡོག་པ་གཅིག་པ་ལ་ཡང་",
            "དག་པར་སྐྱེད་མི་སྐྱེད་ཀྱི་ཁྱད་པར་",
            "མི་འཐད་པར་བཤད་ཟིན་པའི་ཕྱིར་རོ། །",
            " དགུ་པ་འབྲས་བུ་ངོ་བོ་ཉིད་ཡོད་པ་དང་",
            "མེད་པ་མི་སྐྱེད་པ་ནི། ",
            "འབྲས་བུ་ངོ་བོ་ཉིད་ཡོད་ན། ",
            "རྒྱུས་ནི་ཅི་ཞིག་སྐྱེད་པར་བྱེད།།",
            ""
        ],
        [
            "འབྲས་བུ་ངོ་བོ་ཉིད་མེད་ན།། ",
            "རྒྱུས་ནི་ཅི་ཞིག་སྐྱེད་པར་བྱེད།། ",
            "ཡང་རྒྱུས་འབྲས་བུ་རང་བཞིན་དུ་སྐྱེད་ན་",
            "ངོ་བོ་ཉིད་ཡོད་པའམ་མེད་པ་ཞིག་སྐྱེད་།",
            "དེ་ལ་འབྲས་བུ་ངོ་བོ་ཉིད་ཡོད་།",
            "རྒྱུས་ནི་ཅི་ཞིག་སྐྱེད་པར་འགྱུར་ཏེ་",
            "དོན་མེད་པ་དང༌། ",
            "རྒྱུས་བསྐྱེད་པ་རང་བཞིན་དུ་མི་རུང་བར་",
            "བཤད་ཟིན་པའི་ཕྱིར་རོ། །",
            "འབྲས་བུ་ངོ་བོ་ཉིད་མེད་ན་",
            ""
        ],
        [
            "དེ་ཁོ་ན་ཉིད་དུ་རྒྱུས་ནི་ཅི་ཞིག་བསྐྱེད་པར་འགྱུར་ཏེ་",
            "བསྐྱེད་བྱའི་རྟེན་མེད་པའི་ཕྱིར་ནམ་མཁའི་མེ་ཏོག་བཞིན་ནོ།།",
            "གལ་ཏེ་གཟུགས་བརྙན་རང་བཞིན་མེད་ཀྱང་",
            "རྒྱུས་བསྐྱེད་པས་མ་ངེས་སོ་ཞེས་ཀྱང་བརྗོད་པར་མི་ནུས་ཏེ་",
            "དེ་ཁོ་ན་ཉིད་དུ་རྒྱུས་བསྐྱེད་པར་མ་གྲུབ་པ་",
            "མཐུན་ཕྱོགས་ཉིད་ཡིན་པའི་ཕྱིར་དང༌། ",
            "ངོ་བོ་ཉིད་མེད་པ་ཐ་སྙད་དུ་",
            "རྒྱུས་བསྐྱེད་པ་མ་བཀག་པའི་ཕྱིར་རོ། །",
            " བཅུ་པ་དེ་དག་བཀག་པས་རྒྱུ་འབྲས་",
            "རང་བཞིན་མེད་པར་གྲུབ་པའི་དོན་བསྡུ་བ་ནི། ",
            "སྐྱེད་པར་བྱེད་པ་མ་ཡིན་ན། ",
            "རྒྱུ་ཉིད་འཐད་པར་མི་འགྱུར་རོ། །",
            " རྒྱུ་ཉིད་འཐད་པ་ཡོད་མིན་ན།། ",
            "འབྲས་བུ་གང་གི་ཡིན་པར་འགྱུར།།",
            ""
        ],
        [
            "དེའི་ཕྱིར་དེ་ལྟ་ན་འབྲས་བུ་སྐྱེད་པར་བྱེད་པ་མ་ཡིན་།",
            "རྒྱུ་ཉིད་འཐད་པར་མི་འགྱུར་ཏེ་",
            "རྒྱུའི་རྣམ་འཇོག་གི་རྒྱུ་འབྲས་བུ་སྐྱེད་བྱེད་ཡིན་པའི་ཕྱིར་རོ། །",
            "གལ་ཏེ་རྒྱུ་མེད་མོད་ཀྱི་འབྲས་བུ་ཡོད་དོ་",
            "ཞེས་ཀྱང་བསམ་པར་མི་རིགས་།",
            "སྔར་བཤད་པའི་ཚུལ་གྱིས་རྒྱུ་ཉིད་འཐད་པ་ཡོད་མིན་།",
            "འབྲས་བུ་དེ་རྒྱུ་གང་གི་འབྲས་བུ་ཡིན་པར་འགྱུར་།",
            "འབྲས་བུའི་ངོ་བོ་དང་ཐ་སྙད་རྣམ་འཇོག་གཉི་ག་རྒྱུ་ལ་ལྟོས་པས་",
            "རྒྱུ་མེད་ཀྱི་འབྲས་བུ་མི་སྲིད་པར་དགོངས་པའོ།།",
            ""
        ],
        [
            "གསུམ་པ་དེ་དག་གི་དོན་བསྡུ་བ་ནི། ",
            "དེ་ཕྱིར་ཚོགས་པས་བྱས་པ་མེད།། ",
            "ཚོགས་མིན་བྱས་པའི་འབྲས་བུ་མེད།། ",
            "འབྲས་བུ་ཡོད་པ་མ་ཡིན་ན།། ",
            "རྐྱེན་གྱི་ཚོགས་པ་ག་ལ་ཡོད།། ",
            "འོག་གི་དེ་ལྟར་ཚོགས་པ་སྔ་ཕྱི་ལྷན་ཅིག་གིས་མི་སྐྱེད་པ་དང་",
            "ཚོགས་པ་རང་མི་སྐྱེད་པས་འབྲས་བུ་མི་སྐྱེད་པ་",
            "དེའི་ཕྱིར་རྒྱུ་རྐྱེན་ཚོགས་པས་བྱས་པའི་འབྲས་བུ་མེད་ལ་",
            "སྔར་བཀག་པ་དེའི་ཕྱིར་རྒྱུ་རྐྱེན་ཚོགས་པ་མིན་པ་",
            "རྒྱུ་ཙམ་གྱིས་བྱས་པའི་འབྲས་བུ་ཡང་མེད་པས་",
            "འབྲས་བུ་མ་གྲུབ་ལ",
            ""
        ],
        [
            "དེ་མེད་ཀྱང་རྒྱུ་ཡོད་དོ་སྙམ་ན་",
            "དེ་ལྟར་འབྲས་བུ་ཡོད་པ་མ་ཡིན་པའི་ཕྱིར་།",
            "རྐྱེན་གྱི་ཚོགས་པ་དང་རྒྱུ་ཉིད་ག་ལ་ཡོད་དེ་",
            "དེ་དག་གི་རྣམ་འཇོག་གི་རྒྱུ་མེད་པའི་ཕྱིར་རོ་ཞེས་པའོ།། ",
            "༼གསུམ་པ་དོན་བསྡུ་བ་།༽ ",
            "«དབུ་མ་རྩ་བའི་འགྲེལ་པ་འཐད་པའི་",
            "རྒྱན་ལས་ཚོགས་པ་བརྟག་པ་ཞེས་བྱ་བ་།",
            "རབ་ཏུ་བྱེད་པ་ཉི་ཤུ་པའི་རྣམ་པར་བཤད་པའོ།།།། ",
            "རབ་བྱེད་ཉི་ཤུ་རྩ་གཅིག་པ། ",
            "འབྱུང་འཇིག་བརྟག་པ། ",
            "གཉིས་པ་དུས་འབྱུང་འཇིག་གཉིས་ཀྱི་རྒྱུར་",
            "འདོད་པ་དགག་པ་འབྱུང་",
            "འཇིག་བརྟག་པ་ལ་ཡང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "གཟུགས་འབྱུང་བ་དང་",
            "འཇིག་པར་ཡང་དག་པར་རྗེས་སུ་མི་།",
            "ཞེས་དང༌། ",
            "ཏིང་ངེ་འཛིན་གྱི་རྒྱལ་པོ་ལས། ",
            "ཆོས་གང་འབྱུང་བ་མེད་ཅིང་འཇིག་པ་མེད།།",
            ""
        ],
        [
            "འཆི་འཕོ་མེད་ཅིང་རྒ་བར་མི་འགྱུར་བ། །",
            " མི་ཡི་སེངྒེ་དེས་ནི་དེ་བསྟན་ཅིང༌། །",
            " སྲོག་ཆགས་བརྒྱ་ཕྲག་དག་ནི་དེ་ལ་བཀོད།། ",
            "ཅེས་པ་ལ་སོགས་པ་འབྱུང་འཇིག་",
            "ཡང་དག་པར་མེད་པར་གསུངས་པའི་",
            "དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "གཞན་གྱི་སྡེ་པ་དག་དེ་ལྟར་དུས་བཀག་ཀྱང་",
            "རང་བཞིན་དུ་ཡོད་དེ་",
            "ཕྱི་ནང་གི་འབྲས་བུ་འབྱུང་བ་དང་",
            "འཇིག་པའི་རྒྱུ་ཡིན་པའི་ཕྱིར་རོ། །",
            "འདི་ལྟར་རྐྱེན་གྱི་ཚོགས་པ་གཞན་ཡོད་ཀྱང་",
            "དུས་ཀྱི་ཁྱད་པར་འགའ་ཞིག་མི་ཉེ་བར་",
            "འབྱུང་བ་དང་འཇིག་པར་མ་དམིགས་ལ་",
            "མེད་པ་བོང་བུའི་རྭ་ལྟར་འབྱུང་འཇིག་གི་རྒྱུར་མི་རུང་ངོ་",
            "ཞེས་དངོས་པོ་ལས་ཐ་དད་པའི་དུས་",
            "རྫས་ཡོད་རྟག་པ་འབྱུང་འཇིག་གི་རྒྱུར་སྨྲའོ།།",
            "དེ་ལ་འབྱུང་འཇིག་ཉིད་རང་བཞིན་དུ་མེད་པས་",
            "དུས་དེ་དག་གི་རྒྱུར་མ་གྲུབ་ཅེས་",
            "བསྟན་པའི་ཕྱིར་འདི་བཀོད་པ་ཡིན་ནོ།། ",
            "གཉིས་པ་གཞུང་གི་དོན་ལ་གཉིས་།",
            ""
        ],
        [
            "གནོད་བྱེད་བརྗོད་པ་དང༌། སྒྲུབ་བྱེད་དགག་པའོ།།",
            "དང་པོ་༼གནོད་བྱེད་བརྗོད་པ་༽ལ་",
            "ལྷན་ཅིག་ཡིན་མ་ཡིན་དཔྱད་པས་དགག་པ་དང༌། ",
            "ཟད་མ་ཟད་ལ་དགག་པ་དང༌། ",
            "རྟེན་མེད་པས་དགག་པ་དང༌། ",
            "སྟོང་མི་སྟོང་ལ་དགག་པ་དང༌། ",
            "གཅིག་དང་ཐ་དད་དུ་དཔྱད་པས་དགག་པ་ལྔ་ལས། ",
            "དང་པོ་༼ལྷན་ཅིག་ཡིན་མ་ཡིན་དཔྱད་པས་དགག་པ་༽ལ་གསུམ་།",
            "དམ་བཅའ་བརྗོད་པ་དང༌། ",
            "འཐད་པ་དགོད་པ་དང༌། ",
            "དོན་བསྡུ་བའོ།།",
            "དང་པོ་༼དམ་བཅའ་བརྗོད་པ་༽ནི། ",
            "འཇིག་པ་འབྱུང་བ་མེད་པར་རམ། །",
            " ལྷན་ཅིག་ཡོད་པ་ཉིད་མ་ཡིན།། ",
            "འབྱུང་བ་འཇིག་པ་མེད་པར་རམ། །",
            " ལྷན་ཅིག་ཡོད་པ་ཉིད་མ་ཡིན།། ",
            "འབྱུང་འཇིག་རང་བཞིན་དུ་ཡོད་ན་",
            ""
        ],
        [
            "ཕན་ཚུན་མེད་པར་རམ། ",
            "ལྷན་ཅིག་ཏུ་ཡོད་པར་འགྱུར་བ་ཞིག་ན་",
            "རྣམ་པར་དཔྱད་ན་",
            "འཇིག་པ་འབྱུང་བ་མེད་པར་རམ། ",
            "འབྱུང་བ་དང་ལྷན་ཅིག་ཡོད་པ་ཉིད་མ་ཡིན་ལ",
            "འབྱུང་བ་ཡང་འཇིག་པ་མེད་པར་རམ། ",
            "འཇིག་པ་དང་ལྷན་ཅིག་ཡོད་པ་མ་ཡིན་ནོ་ཞེས་པའོ།། ",
            "གཉིས་པ་༼འཐད་པ་དགོད་པ་།",
            "༼དང་པོ་༽རེ་ཞིག་འཇིག་པ་འབྱུང་བ་མེད་པར་",
            "འདོད་པ་དགག་པ་ནི། ",
            "འཇིག་པ་འབྱུང་བ་མེད་པར་ནི། །",
            " ཇི་ལྟ་བུར་ན་ཡོད་པར་འགྱུར།། ",
            "སྐྱེ་བ་མེད་པར་འཆི་བར་འགྱུར།།",
            ""
        ],
        [
            "འཇིག་པ་འབྱུང་བ་མེད་པར་མེད།། ",
            "འཇིག་པ་འབྱུང་བ་མེད་པར་ནི། ",
            "ཇི་ལྟ་བུར་ན་ཡོད་པར་འགྱུར་།",
            "གལ་ཏེ་ཡོད་ན་དེ་གཉིས་ཀྱི་དོན་ནམ། ",
            "ཡང་ན་འབྱུང་འཇིག་བྱེ་བྲག་ནང་",
            "སེམས་ཅན་གྱི་སྐྱེ་བ་མེད་པར་འཆི་བར་འགྱུར་།",
            "འདོད་པ་མ་ཡིན་ཏེ་",
            "དེ་ལྟར་མ་མཐོང་ཞིང་",
            "རྒྱུུ་མེད་པར་འགྱུར་བའི་ཕྱིར་རོ། །",
            "དེས་ན་འཇིག་པ་འབྱུང་བ་མེད་པར་མེད་དོ་",
            "ཞེས་པ་ཐལ་བ་ལས་བཟློག་པའི་དོན་བསྡུས་པའོ།།",
            ""
        ],
        [
            "༼གཉིས་པ་༽འཇིག་པ་འབྱུང་བ་དང་",
            "ལྷན་ཅིག་ཏུ་འདོད་པ་དགག་པ་ནི། ",
            "འཇིག་པ་འབྱུང་དང་ལྷན་ཅིག་ཏུ། །",
            " ཇི་ལྟར་ཡོད་པ་ཉིད་དུ་འགྱུར།། ",
            "འཆི་བ་སྐྱེ་དང་དུས་གཅིག་ཏུ། །",
            " ཡོད་པ་ཉིད་ནི་མ་ཡིན་ནོ།། ",
            "འཇིག་པ་འབྱུང་བ་དང་ལྷན་ཅིག་ཏུ། ",
            "ཇི་ལྟར་ཡོད་པ་ཉིད་དུ་འགྱུར་།",
            "གལ་ཏེ་ཡོད་ན་དངོས་པོ་གཅིག་ལ་འཆི་བ་སྐྱེ་བ་དང་",
            "དུས་གཅིག་ཏུ་ཡོད་པར་འགྱུར་།",
            "དེ་ལྟར་ཡོད་པ་ཉིད་ནི་མ་ཡིན་ཏེ་",
            "སྣང་མུན་ལྟར་བྱ་བ་འགལ་བའི་ཕྱིར་རོ། །",
            " ༼གསུམ་པ་༽འབྱུང་བ་འཇིག་པ་མེད་པར་",
            "འདོད་པ་དགག་པ་ནི། ",
            "འབྱུང་བ་འཇིག་པ་མེད་པར་ནི། །",
            " ཇི་ལྟ་བུར་ན་ཡོད་པར་འགྱུར།།",
            ""
        ],
        [
            "དངོས་པོ་རྣམས་ལ་མི་རྟག་ཉིད། །",
            " ནམ་ཡང་མེད་པ་མ་ཡིན་ནོ།། ",
            "འབྱུང་བ་ཆོས་ཅན། ",
            "འཇིག་པ་མེད་པར་ནི་ཇི་ལྟར་ཡོད་པ་ཉིད་དུ་འགྱུར་།",
            "དངོས་པོ་ཡིན་པའི་ཕྱིར། ",
            "གློག་བཞིན་ནོ།།",
            "དེའི་ཁྱབ་པ་ནི་དངོས་པོ་རྣམས་ལ་",
            "མི་རྟག་པ་ཉིད་དུས་ནམ་ཡང་མེད་པ་མ་ཡིན་ཏེ་",
            "དང་པོ་ནས་དུས་གཉིས་པར་",
            "མི་སྡོད་པའི་རང་བཞིན་མ་ཡིན་ན་",
            "གཉིས་སྡོད་ཀྱི་རང་བཞིན་ཐུག་མེད་དུ་འགྱུར་བས། ",
            "རྒྱུན་གྱི་མཐར་ཡང་འཇིག་པར་མི་འགྱུར་བ་ལས་",
            "མཐར་འཇིག་པར་མཐོང་བའི་ཕྱིར་རོ་ཞེས་པའམ། ",
            "རྟག་པ་འགྱུར་བ་མེད་པ་ལ་རིམ་དང་",
            "ཅིག་ཅར་གྱིས་དོན་བྱེད་པར་མི་རུང་བའི་ཕྱིར་རོ། །",
            " ༼བཞི་པ་༽འབྱུང་བ་འཇིག་པ་དང་",
            "ལྷན་ཅིག་ཏུ་འདོད་པ་དགག་པ་ནི། ",
            "འབྱུང་བ་འཇིག་དང་ལྷན་ཅིག་ཏུ། །",
            " ཇི་ལྟར་ཡོད་པ་ཉིད་དུ་འགྱུར།།",
            ""
        ],
        [
            "སྐྱེ་བ་འཆི་དང་དུས་གཅིག་ཏུ། །",
            " ཡོད་པ་ཉིད་ནི་མ་ཡིན་ནོ།། ",
            "འབྱུང་བ་ནི་འཇིག་པ་དང་ལྷན་ཅིག་ཏུ། ",
            "ཇི་ལྟར་ཡོད་པ་ཉིད་དུ་འགྱུར་ཏེ་གལ་ཏེ་སོད་ན་",
            "གང་ཟག་གཅིག་གི་སྐྱེ་བ་འཆི་བ་དང་དུས་གཅིག་ཏུ་ཡོད་པར་འགྱུར་ན",
            "དེ་ལྟར་ཡོད་པ་ཉིད་ནི་མ་ཡིན་ཏེ་",
            "སྣང་མུན་ལྟར་དེ་གཉིས་བྱ་བ་འགལ་བའི་ཕྱིར་རོ། །",
            " གསུམ་པ་དོན་བསྡུ་བ་ནི། ",
            "གང་དག་ཕན་ཚུན་ལྷན་ཅིག་གམ། །",
            " ཕན་ཚུན་ལྷན་ཅིག་མ་ཡིན་པར། །",
            " གྲུབ་པ་ཡོད་པ་མ་ཡིན་པ། །",
            " དེ་དག་གྲུབ་པ་ཇི་ལྟར་ཡོད།།",
            ""
        ],
        [
            "དེ་ལྟར་འབྱུང་འཇིག་གང་དག་ཕན་ཚུན་ལྷན་ཅིག་གམ། ",
            "ཕན་ཚུན་ལྷན་ཅིག་མ་ཡིན་པར་",
            "གྲུབ་པ་ཡོད་པ་མ་ཡིན་པ། ",
            "དེ་དག་རི་བོང་གི་རྭ་གཡས་གཡོན་ལྟར་",
            "རང་བཞིན་དུ་གྲུབ་པ་ཇི་ལྟར་ཡོད་དེ་དེ་",
            "གཉིས་དངོས་འགལ་ཡིན་པའི་ཕྱིར་རོ། །",
            "དེ་ཉིད་དང་གཞན་དུ་བརྗོད་དུ་མེད་པར་ཡོད་དོ་སྙམ་ན",
            "དངོས་འགལ་གཉི་གར་བརྗོད་དུ་མེད་པ་ཉིད་ཀྱིས་",
            "རང་བཞིན་མེད་པ་ཉིད་དུ་གྲུབ་བོ། །",
            " གཉིས་པ་༼ཟད་མ་ཟད་ལ་དགག་པ་༽ནི། ཟད་ལ་",
            "འབྱུང་བ་ཡོད་མ་ཡིན།། ",
            "མ་ཟད་པ་ལའང་འབྱུང་བ་མེད།། ",
            "ཟད་ལ་འཇིག་པ་ཡོད་མ་ཡིན།།",
            ""
        ],
        [
            "མ་ཟད་པ་ལའང་འཇིག་པ་མེད།། ",
            "གཞན་ཡང་འབྱུང་འཇིག་དེ་དག་ཡོད་ན་",
            "དངོས་པོ་ཟད་པའམ་མ་ཟད་པ་ཞིག་ལ་རྟོག",
            "དེ་ལ་དངོས་པོ་སྔར་ཡོད་ཟད་པ་ལ་",
            "འབྱུང་བ་ཡོད་པ་མ་ཡིན་ཏེ་",
            "དེ་དང་འགལ་བའི་ཆོས་ཡོད་པས་",
            "སམ་རྟེན་མེད་པའི་ཕྱིར་རོ། །",
            "ཟད་པ་མེད་དགག་དང་མ་ཡིན་དགག་གི་",
            "མ་ཟད་པ་ལ་ཡང་འབྱུང་བ་མེད་དེ་",
            "རིམ་པ་ལྟར་བོང་བུའི་རྭ་ལྟར་ངོ་བོ་མེད་པ་དང་",
            "གྲུབ་ཟིན་པའི་ཕྱིར་རོ། །",
            "དེ་བཞིན་དུ་སྔར་ཡོད་ཟད་པ་ལ་",
            "འཇིག་པ་ཡོད་པ་མ་ཡིན་ཏེ་",
            "ཞིག་ཟིན་པ་དང་རྟེན་མེད་པའི་ཕྱིར་རོ། །",
            "ཟད་པ་མེད་དགག་དང་མ་ཡིན་དགག་གི་",
            "མ་ཟད་པ་ལའང་འཇིག་པ་མེད་དེ་",
            ""
        ],
        [
            "རིམ་པ་ལྟར་ངོ་བོ་མེད་པ་དང༌། ",
            "འཇིག་པར་འགལ་བའི་ཕྱིར་རོ། །",
            " གསུམ་པ་༼རྟེན་མེད་པས་དགག་པ་༽ནི། ",
            "དངོས་པོ་ཡོད་པ་མ་ཡིན་པར། །",
            " འབྱུང་དང་འཇིག་པ་ཡོད་མ་ཡིན།། ",
            "འབྱུང་དང་འཇིག་པ་མེད་པར་ནི། །",
            " དངོས་པོ་ཡོད་པ་མ་ཡིན་ནོ།། ",
            "རྟེན་དངོས་པོ་ཡོད་པ་མ་ཡིན་པར་",
            "དེའི་ཆོས་འབྱུང་བ་དང་འཇིག་པ་ཡོད་པ་མ་ཡིན་ཏེ་",
            "སྦལ་པའི་རལ་པ་བཞིན་ནོ།།",
            "དངོས་པོ་ཇི་ལྟར་མེད་ཅེ་།",
            "སྔར་བཀག་པས་འབྱུང་དང་འཇིག་པ་མེད་པར་ནི་",
            "དེའི་མཚན་གཞིའམ་ཁྱབ་བྱ་དངོས་པོ་ཡོད་པ་མ་ཡིན་ནོ་ཞེས་པའོ།།",
            "འགྲེལ་པས་འབྱུང་འཇིག་ནི་ཡོད་པ་ཉིད་དེ་",
            "དེ་དག་གི་རྟེན་དངོས་པོ་ཡོད་པའི་ཕྱིར་རོ་",
            "ཞེས་རྒོལ་བ་བཀོད་།",
            ""
        ],
        [
            "དེའི་རྟགས་མ་གྲུབ་པར་འཆད་དོ།། ",
            "བཞི་པ་༼སྟོང་མི་སྟོང་ལ་དགག་པ་༽ནི། ",
            "སྟོང་ལ་འབྱུང་དང་འཇིག་པ་དག །",
            " འཐད་པ་ཉིད་ནི་མ་ཡིན་ནོ།། ",
            "མི་སྟོང་པ་ལའང་འབྱུང་འཇིག་དག །",
            " འཐད་པ་ཉིད་ནི་མ་ཡིན་ནོ།། ",
            "ཡང་འབྱུང་འཇིག་དེ་དག་རང་བཞིན་གྱིས་",
            "སྟོང་པའམ་མི་སྟོང་པ་ཞིག་ལ་ཡོད་།",
            "སྔ་མ་ལྟར་རང་བཞིན་གྱིས་སྟོང་པ་ལ་",
            "དེ་ཁོ་ནར་འབྱུང་བ་དང་འཇིག་པ་དག་ནི་",
            "འཐད་པ་ཉིད་ནི་མ་ཡིན་།",
            "རྟེན་མེད་པའི་ཕྱིར་ནམ་མཁའི་མེ་ཏོག་བཞིན་ནོ།།",
            ""
        ],
        [
            "ཕྱི་མ་ལྟར་རང་བཞིན་གྱིས་",
            "མི་སྟོང་པ་ལའང་འབྱུང་འཇིག་དག ",
            "འཐད་པ་ཉིད་མ་ཡིན་ཏེ་",
            "རང་བཞིན་གྱིས་མི་སྟོང་པ་རྒྱུ་རྐྱེན་གྱིས་",
            "བཅོས་མ་དང་གཞན་དུ་འགྱུར་བ་",
            "མི་འཐད་པར་བཤད་ཟིན་པའི་ཕྱིར་རོ། །",
            " ལྔ་པ་༼གཅིག་དང་ཐ་དད་དུ་དཔྱད་པས་དགག་པ་༽ནི། ",
            "འབྱུང་བ་དང་ནི་འཇིག་པ་དག །",
            " གཅིག་པ་ཉིད་དུ་མི་འཐད་དོ།། ",
            "འབྱུང་བ་དང་ནི་འཇིག་པ་དག །",
            " གཞན་ཉིད་དུ་ཡང་མི་འཐད་དོ།། ",
            "ཡང་འབྱུང་འཇིག་དེ་དག་ཡོད་ན་",
            "ངོ་བོ་གཅིག་པའམ་གཞན་དུ་།",
            "དེ་ལ་འབྱུང་བ་དང་ནི་འཇིག་པ་དག་",
            "ངོ་བོ་གཅིག་པ་ཉིད་དུ་མི་འཐད་།",
            "སྣང་མུན་ལྟར་ཕན་ཚུན་འགལ་བའི་ཕྱིར་རོ། །",
            "འབྱུང་བ་དང་ནི་འཇིག་པ་དག་",
            "ངོ་བོ་གཞན་པ་ཉིད་དུ་ཡང་མི་འཐད་དེ་",
            ""
        ],
        [
            "གཞན་ཡིན་ན་འབྱུང་བ་རྟག་པ་དང༌། ",
            "འཇིག་པ་རྒྱུ་མེད་དུ་འགྱུར་བ་དང༌། ",
            "གཉི་ག་ཕན་ཚུན་མི་འཁྲུལ་བས་ལྟོས་བཅས་ཡིན་པའི་ཕྱིར་རོ། །",
            " ༼གཉིས་པ་༽སྒྲུབ་བྱེད་དགག་པ་ལ་གཉིས་ལས། ",
            "༼དང་པོ་༽རེ་ཞིག་མངོན་སུམ་དགག་པ་ནི། ",
            "འབྱུང་བ་དང་ནི་འཇིག་པ་དག །",
            " མཐོང་ངོ་སྙམ་དུ་ཁྱོད་སེམས་ན།། ",
            "འབྱུང་བ་དག་ནི་འཇིག་པ་དག །",
            " གཏི་མུག་ཉིད་ཀྱིས་མཐོང་བ་ཡིན།། ",
            "དེ་ལྟར་ཞིབ་མོར་དཔྱད་པས་ཅི་ཞིག་བྱ་།",
            "འབྱུང་བ་དང་ནི་འཇིག་པ་དག་བ་ལང་རྫི་ཡན་ཆད་ཀྱི་",
            "མངོན་སུམ་གྱིས་མཐོང་བས་རང་བཞིན་དུ་",
            "ཡོད་དོ་སྙམ་དུ་ཁྱོད་སེམས་།",
            "བ་ལང་རྫི་ཡན་ཆད་ཀྱིས་འབྱུང་བ་དང་ནི་",
            "འཇིག་པ་དག་མཐོང་བ་དེ་ནི་",
            "དྲི་ཟའི་གྲོང་ཁྱེར་ལ་སོགས་པ་མཐོང་བ་ལྟར་",
            "དངོས་པོར་བདེན་པར་མེད་བཞིན་དུ་",
            "གཏི་མུག་ཉིད་ཀྱིས་འཁྲུལ་ནས་མཐོང་བ་ཡིན་པས་",
            "དེས་བདེན་པར་མི་འགྲུབ་བོ། །",
            " གཉིས་པ་རྗེས་དཔག་དགག་པ་ནི། ",
            "གལ་ཏེ་འབྱུང་འཇིག་གཉིས་ནི་ཡོད་དེ་",
            "དེའི་རྟེན་དངོས་པོ་ཡོད་པའི་ཕྱིར་རོ་ཞེ་།",
            ""
        ],
        [
            "སྒྲུབ་བྱེད་དངོས་པོ་ཉིད་བསྒྲུབ་བྱ་དང་",
            "མཚུངས་པར་མ་གྲུབ་པར་འཆད་པ་།",
            "སྐྱེ་བ་མེད་པས་དགག་པ་དང༌། ",
            "ཧ་ཅང་ཐལ་བས་དགག་པ་གཉིས་ལས། ",
            "དང་པོ་༼སྐྱེ་བ་མེད་པས་དགག་པ་།",
            "༼དང་པོ་༽རེ་ཞིག་",
            "དངོས་པོ་ཡོད་མེད་ལས་མི་སྐྱེ་བ་ནི། ",
            "དངོས་པོ་དངོས་ལས་མི་སྐྱེ་སྟེ།། ",
            "དངོས་པོ་དངོས་མེད་ལས་མི་སྐྱེ། །",
            " དངོས་མེད་དངོས་མེད་མི་སྐྱེ་སྟེ།། ",
            "དངོས་མེད་དངོས་ལས་མི་སྐྱེའོ།། ",
            "དངོས་པོ་རང་བཞིན་དུ་ཡོད་ན་",
            ""
        ],
        [
            "དེ་དངོས་པོའམ་དངོས་མེད་ལས་སྐྱེ། ",
            "དེ་ལ་དངོས་པོ་དངོས་པོ་ལས་མི་སྐྱེ་སྟེ་",
            "རྒྱུ་རྣམ་པར་མ་འགྱུར་བའི་དུས་མཉམ་པ་ལ་",
            "འབྲས་བུ་ལ་ཕན་འདོགས་མེད་པ་དང་",
            "འབྲས་བུ་དངོས་པོར་ཡོད་པ་སྐྱེ་བ་དོན་མེད་པའི་ཕྱིར་རོ། །",
            "དངོས་པོ་དངོས་མེད་ལས་མི་སྐྱེ་སྟེ་",
            "དེ་ལ་འབྲས་བུ་སྐྱེད་པའི་ནུས་པ་མེད་པའི་ཕྱིར་རོ། །",
            "དེ་བཞིན་དུ་དངོས་མེད་འགའ་ཞིག་ཡོད་ན་",
            "དངོས་མེད་དམ་དངོས་པོ་ལས་སྐྱེ། ",
            "དེ་ལ་དངོས་མེད་ནི་དངོས་མེད་ལས་",
            "མི་སྐྱེ་སྟེ་འབྲས་བུ་དངོས་མེད་ལ་",
            "ཁྱད་པར་བྱར་མེད་པའི་ཕྱིར་དང༌། ",
            "རྒྱུ་དངོས་མེད་ལ་ནུས་པ་མེད་པའི་ཕྱིར་རོ། །",
            "དངོས་མེད་ནི་དངོས་པོ་ལས་མི་སྐྱེ་སྟེ་",
            "འགལ་བའི་ཕྱིར་རོ། །",
            "འགལ་ཡང་འབྱུང་ན་སྒྲོན་མ་ལས་ཀྱང་",
            "མུན་པ་འབྱུང་བར་འགྱུར་རོ། །",
            "ཡང་ན་བྷ་བའི་སྒྲ་འབྱུང་བ་ལ་འཇུག་པས་",
            "འབྱུང་བ་དངོས་པོ་དངོས་མེད་ལ",
            ""
        ],
        [
            "ས་དང༌། ",
            "འཇིག་པ་དངོས་པོ་དངོས་མེད་ལས་མི་སྐྱེ་བས་",
            "འབྱུང་འཇིག་མེད་དོ་ཞེས་པའོ།། ",
            "གཉིས་པ་བདག་དང་གཞན་ལས་མི་སྐྱེ་བ་ནི། ",
            "དངོས་པོ་བདག་ལས་མི་སྐྱེ་སྟེ།། ",
            "གཞན་ལས་སྐྱེ་བ་ཉིད་མ་ཡིན།། ",
            "བདག་དང་གཞན་ལས་སྐྱེ་བ་ནི། །",
            " ཡོད་མིན་ཇི་ལྟར་སྐྱེ་བར་འགྱུར།། ",
            "རང་མ་གྲུབ་ན་སྐྱེད་བྱེད་དང་གྲུབ་ན་",
            "བསྐྱེད་བྱར་འགལ་བས་དངོས་པོ་བདག་ལས་མི་སྐྱེ་།",
            "གཞན་འགགས་པ་དང་",
            "མ་འགགས་པ་ལས་སྐྱེ་བར་ནི་མི་རུང་བས་",
            "གཞན་ལས་སྐྱེ་བ་ཉིད་མ་ཡིན་།",
            ""
        ],
        [
            "སོ་སོ་ལས་མི་སྐྱེ་བས་བདག་དང་གཞན་གཉི་ག་ལས་",
            "སྐྱེ་བ་ནི་ཡོད་པ་མིན་ན་",
            "ཇི་ལྟར་སྐྱེ་བར་འགྱུར་ཏེ་",
            "རྒྱུ་མེད་པར་སྐྱེ་བ་ཤིན་ཏུའང་མི་འཐད་པས་",
            "སྙམ་དུ་དགོངས་པའོ།། ",
            "གཉིས་པ་༼ཧ་ཅང་ཐལ་བས་དགག་པ་།",
            "ཧ་ཅང་ཐལ་བ་བརྗོད་པ་དང༌། ",
            "ཉེས་སྤོང་གི་ལན་དགག་པ་གཉིས་ལས། ",
            "དང་པོ་༼ཧ་ཅང་ཐལ་བ་བརྗོད་པ་༽ནི། ",
            "དངོས་པོ་ཡོད་པར་ཁས་བླངས་ན། ",
            "རྟག་དང་ཆད་པར་ལྟ་བར་ནི། །",
            " ཐལ་བར་འགྱུར་ཏེ་",
            ""
        ],
        [
            "དངོས་དེ་ནི། །",
            " རྟག་དང་མི་རྟག་འགྱུར་ཕྱིར་རོ། །",
            " ཡང་གལ་ཏེ་རང་གི་སྡེ་པ་དག་གིས་",
            "དངོས་པོ་ཡོད་པར་ཁས་བླངས་ན་",
            "ཐུབ་པའི་བཀའ་དང་འགལ་ཞིང་",
            "ཉེས་པ་ཀུན་གྱི་འབྱུང་གནས་རྟག་པར་དང་",
            "ཆད་པར་ལྟ་བར་ནི་ཐལ་བར་འགྱུར་ཏེ་",
            "དངོས་པོ་དེ་ནི་དུས་གཉིས་པར་མི་འཇིག་ན་",
            "རྟག་པ་དང་འཇིག་པའི་མི་རྟག་ན་",
            "ཆད་པར་འགྱུར་བའི་ཕྱིར་རོ། །",
            " གཉིས་པ་ལ་ཉེས་སྤོང་གི་ལན་ནི། ",
            "དངོས་པོ་ཡོད་པར་ཁས་བླངས་ཀྱང༌། །",
            " ཆད་པར་མི་འགྱུར་རྟག་མི་འགྱུར།། ",
            "འབྲས་བུ་རྒྱུ་ཡི་འབྱུང་འཇིག་གི ། ",
            "རྒྱུན་དེ་སྲིད་པ་ཡིན་ཕྱིར་རོ། །",
            " དེ་ལ་གལ་ཏེ་དངོས་པོ་ཡོད་པར་ཁས་བླངས་ཀྱང་",
            "ཆད་པར་མི་འགྱུར་ཞིང་",
            ""
        ],
        [
            "རྟག་པར་མི་འགྱུར་ཏེགང་",
            "གི་ཕྱིར་རྒྱུ་སྔ་མ་སྔ་མ་འཇིག་ཅིང་",
            "འབྲས་བུ་ཕྱི་མ་ཕྱི་མ་བར་མ་ཆད་དུ་འབྱུང་བའི་",
            "རྒྱུན་དེ་སྲིད་པའམ་འཁོར་བ་ཡིན་ཕྱིར་",
            "རིམ་པ་ལྟར་རྟག་ཆད་ཀྱི་ཉེས་པར་མི་འགྱུར་རོ་ཞེ་།",
            "དེ་དགག་པ་ལ་རྒྱུན་ཁས་བླངས་ཀྱང་",
            "རྟག་ཆད་ཀྱི་ཉེས་པར་ཐལ་བ་དང༌། ",
            "རྒྱུན་ཉིད་མ་གྲུབ་པས་རྟག་ཆད་ཀྱི་",
            "ཉེས་པ་ལས་མི་འདའ་བ་གཉིས་ལས། ",
            "དང་པོ་༼རྒྱུན་ཁས་བླངས་ཀྱང་",
            "རྟག་ཆད་ཀྱི་ཉེས་པར་ཐལ་བ་༽ལ་",
            "རྟག་པར་ཐལ་བ་ནི། ",
            "དངོས་པོ་ངོ་བོ་ཉིད་ཡོད་ན། ",
            "དངོས་མེད་འགྱུར་བར་མི་རིགས་སོ།། ",
            "འོག་གི་གལ་ཏེ་རྒྱུའི་དངོས་པོ་ངོ་བོ་ཉིད་དུ་ཡོད་ན་",
            "དེ་འཇིག་ཅིང་དངོས་མེད་དུ་འགྱུར་བ་",
            "མི་རིགས་པས་རྟག་པར་འགྱུར་རོ་ཞེས་པའོ།། ",
            "༼གཉིས་པ་༽ཆད་པར་ཐལ་བ་།",
            ""
        ],
        [
            "སྲིད་པ་དང་ཞི་བའི་ཚེ་རིམ་པར་རྒྱུའི་རྫས་དང་",
            "འབྲས་བུའི་རྒྱུན་ཆད་པར་ཐལ་བ་གཉིས་ལས། ",
            "དང་པོ་༼སྲིད་པའི་ཚེ་རྒྱུའི་རྫས་ཆད་པར་ཐལ་བ་༽ནི། ",
            "འབྲས་བུ་རྒྱུ་ཡི་འབྱུང་འཇིག་གི ། ",
            "རྒྱུན་དེ་སྲིད་པ་ཡིན་འགྱུར་ན། ",
            "འཇིག་ལ་ཡང་སྐྱེ་མེད་པའི་ཕྱིར། །",
            " རྒྱུ་ནི་ཆད་པར་ཐལ་བར་འགྱུར།། ",
            "གལ་ཏེ་རྒྱུ་འཇིག་པ་དང་འབྲས་བུ་བར་མ་ཆད་དུ་",
            "འབྱུང་བའི་རྒྱུན་དེ་སྲིད་པ་ཡིན་པར་གྱུར་ན་",
            "ཡང་རྒྱུའི་རྫས་ནི་ཆད་པར་ཐལ་བར་འགྱུར་ཏེ་",
            "རྒྱུའི་རྫས་འཇིག་པ་ལ་སླར་ཡང་སྐྱེ་བ་མེད་པའི་ཕྱིར་རོ། །",
            " གཉིས་པ་༼ཞི་བའི་ཚེ་འབྲས་བུའི་རྒྱུན་ཆད་པར་ཐལ་བ་༽ནི། ",
            "མྱ་ངན་འདས་པའི་དུས་ན་ཆད།། ",
            "སྲིད་རྒྱུན་རབ་ཏུ་ཞི་ཕྱིར་རོ། །",
            " དངོས་པོ་དེ་མྱ་ངན་ལས་འདས་པའི་དུས་ན་",
            "ངེས་པར་ཆད་པར་འགྱུར་ཏེ་",
            ""
        ],
        [
            "ཁྱོད་ཀྱི་ཆད་པར་མི་འགྱུར་བའི་རྒྱུ་མཚན་སྔར་གྱི་",
            "སྲིད་པའི་རྒྱུན་དེ་དེའི་ཚེ་རབ་ཏུ་ཞི་བའི་ཕྱིར་རོ། །",
            "གལ་ཏེ་དབུ་མ་པ་ཁྱོད་ལ་ཉེས་པ་",
            "དེ་དག་ཏུ་ཇི་ལྟར་མི་འགྱུར་ཞེ་ན",
            "དོན་དམ་པར་མ་སྐྱེས་པས་དང༌། ",
            "ཀུན་རྫོབ་ཏུ་རྒྱུ་འབྲས་དེ་ཉིད་དང་གཞན་དུ་",
            "བརྗོད་དུ་མེད་པས་དང༌། ",
            "ཀུན་རྫོབ་ཏུ་རྒྱུ་རྐྱེན་གྱིས་བཅོས་མ་",
            "རྒྱུ་ལོག་པས་ཞི་བ་ལ་ཆད་པའི་སྒྲ་མི་འཇུག་པས་",
            "བདེན་པ་གཉི་གར་ཡང་རྟག་ཆད་ཀྱི་",
            "ཉེས་པ་མེད་པར་ཤེས་པར་བྱའོ།། ",
            "གཉིས་པ་༼རྒྱུན་ཉིད་མ་གྲུབ་པས་རྟག་ཆད་ཀྱི་",
            "ཉེས་པ་ལས་མི་འདའ་བ་༽ནི། ",
            "ཐ་མ་འགགས་པར་གྱུར་པ་ན།། ",
            "སྲིད་པ་དང་པོ་རིགས་མི་འགྱུར།། ",
            "ཐ་མ་འགགས་པར་མ་གྱུར་ཚེ། །",
            " སྲིད་པ་དང་པོ་རིགས་མི་འགྱུར།། ",
            "གལ་ཏེ་ཐ་མ་འགག་བཞིན་ན།།",
            ""
        ],
        [
            "དང་པོ་སྐྱེ་བར་འགྱུར་ན་ནི། །",
            " འགག་བཞིན་པ་ནི་གཅིག་འགྱུར་ཞིང༌།། ",
            "སྐྱེ་བཞིན་པ་ཡང་གཞན་དུ་འགྱུར།། ",
            "གལ་ཏེ་འགག་བཞིན་སྐྱེ་བཞིན་དག །",
            " ལྷན་ཅིག་ཏུ་ཡང་རིགས་མིན་ན།། ",
            "ཕུང་པོ་གང་ལ་འཆི་འགྱུར་བ། །",
            " དེ་ལ་སྐྱེ་བ་འབྱུང་འགྱུར་རམ། །",
            " དེ་ལྟར་དུས་གསུམ་དག་ཏུ་ཡང༌། །",
            " སྲིད་པའི་རྒྱུན་ནི་མི་རིགས་ན།། ",
            "དུས་གསུམ་དག་ཏུ་གང་མེད་པ། །",
            " དེ་ནི་ཇི་ལྟར་སྲིད་པའི་རྒྱུན། །",
            " གལ་ཏེ་སྲིད་པའི་རྒྱུན་རང་བཞིན་དུ་ཡོད་ན་",
            "འབྲས་བུ་སྐྱེ་བ་གཞན་ཉིང་མཚམས་སྦྱོར་བའི་",
            "སྲིད་པ་དང་པོ་དེ་རྒྱུ་འདིའི་སྲིད་པ་ཐ་མ་འགགས་པའམ། ",
            "མ་འགགས་པའམ། ",
            "འགག་བཞིན་པ་ཞིག་ལས་སྐྱེ་།",
            ""
        ],
        [
            "དེ་ལ་དང་པོ་ལྟར་རྒྱུ་སྲིད་པ་ཐ་མ་འགགས་པར་གྱུར་པ་ན་",
            "འབྲས་བུ་སྲིད་པ་དང་པོ་སྐྱེ་བ་རིགས་པར་མི་འགྱུར་།",
            "ས་བོན་ཚིག་པ་ལས་མྱུ་གུ་སྐྱེ་བ་དང༌། ",
            "རྒྱུ་མེད་པའི་ཉེས་པར་འགྱུར་བའི་ཕྱིར་རོ། །",
            " གཉིས་པ་ལྟར་རྒྱུ་སྲིད་པ་ཐ་མ་འགགས་པར་མ་གྱུར་པའི་ཚེའང་",
            "འབྲས་བུ་སྲིད་པ་དང་པོ་སྐྱེ་བར་རིགས་པར་མི་འགྱུར་ཏེ",
            "གང་ཟག་གཅིག་ལ་སྲིད་པ་གཉིས་ཡོད་པས་",
            "སྔོན་མེད་པའི་སེམས་ཅན་འབྱུང་བ་དང༌། ",
            "སྔ་མ་རྟག་པ་དང༌། ",
            "ཕྱི་མ་རྒྱུ་མེད་པའི་ཉེས་པར་ཐལ་བའི་ཕྱིར་རོ། །",
            " གལ་ཏེ་གསུམ་པ་ལྟར་རྒྱུ་སྲིད་པ་ཐ་མ་འགག་བཞིན་པ་ན་",
            "འབྲས་བུ་སྲིད་པ་དང་པོ་སྐྱེ་བར་གྱུར་ན་",
            "ནི་རྒྱུ་འགག་བཞིན་པ་ནི་འགག་པའི་",
            "བྱ་བ་བྱེད་པ་པོའི་སྲིད་པ་གཅིག་དང༌། ",
            "འབྲས་བུ་སྐྱེ་བཞིན་པ་ཡང་སྐྱེ་བའི་བྱ་བ་",
            "བྱེད་པ་པོའི་སྲིད་པ་གཞན་དུ་འགྱུར་བས་",
            "གང་ཟག་གཅིག་ལ་སྲིད་པ་གཉིས་སུ་འགྱུར་རོ། །",
            " འགག་བཞིན་དང་སྐྱེ་བཞིན་པའི་སྲིད་པ་གཉིས་",
            "ངོ་བོ་གཅིག་ཡིན་པས་ཉེས་པ་དེར་མི་འགྱུར་རོ་སྙམ་ན",
            "གལ་ཏེ་དེ་ལྟར་འགག་བཞིན་སྐྱེ་བཞིན་གྱི་སྲིད་པ་",
            "གཉིས་དག་དུས་ལྷན་ཅིག་ཉིད་དུའང་རིགས་མིན་།",
            "ཕུང་པོ་གང་ལ་འཆི་བར་འགྱུར་བའི་རྫས་དེ་ཉིད་ལ་ནི་",
            "སྐྱེ་བ་ཡང་ནི་འབྱུང་འགྱུར་རམ་སྟེ་",
            "དེ་ནི་ཤིན་ཏུ་འགལ་བས་སོ།།",
            ""
        ],
        [
            "འང་གི་སྒྲ་ནི་དེ་གཉིས་སོ་སོར་མི་འཐད་པ་སྡུད་པའོ།།",
            "དེ་ལྟར་རྒྱུ་སྲིད་པ་ཐ་མ་འགགས་མ་འགགས་",
            "འགག་བཞིན་པའི་དུས་གསུམ་དག་ཏུ་ཡང་འབྲས་བུ་སྲིད་པ་དང་པོ་",
            "སྐྱེ་བ་མེད་པས་སྲིད་པའི་རྒྱུན་ནི་མི་རིགས་།",
            "དུས་གསུམ་དག་ཏུ་དཔྱད་ན་གང་མེད་པ་དེ་ནི་",
            "ཇི་ལྟར་སྲིད་པའི་རྒྱུན་ཡིན་ཏེ་རྣམ་པར་དཔྱད་ན་",
            "སྲིད་པའི་རྒྱུན་ཉིད་གྲུབ་པ་མེད་དོ་ཞེས་པའོ།། ",
            "གསུམ་པ་དོན་བསྡུ་བ་ནི། ",
            "དེ་ལྟར་ན་རབ་ཏུ་བྱེད་པ་འདིས་འབྱུང་འཇིག་གིས་",
            "ཁྱབ་པའི་རྟེན་ཅིང་འབྲེལ་པར་འབྱུང་བའི་",
            "ཆོས་ཐམས་ཅད་དོན་དམ་པར་སྤྲོས་པ་མེད་དགག་དང༌། ",
            "ཀུན་རྫོབ་ཏུ་བརྫུན་པ་སྒྱུ་མ་ལྟ་བུར་གྲུབ་པ་ཡིན་ནོ།།",
            "ཇི་སྐད་དུ་ཏིང་ངེ་འཛིན་གྱི་རྒྱལ་པོའི་མདོ་ལས། ",
            "སྲིད་གསུམ་རྨི་ལམ་དང་འདྲ་སྙིང་པོ་མེད།། ",
            "མྱུར་དུ་འཇིག་ཅིང་མི་རྟག་སྒྱུ་མ་བཞིན། །",
            " འོང་བ་མེད་ཅིང་འདི་ནས་འགྲོ་བའང་མེད།།",
            ""
        ],
        [
            "རྒྱུན་རྣམས་རྟག་ཏུ་སྟོང་ཞིང་མཚན་མ་མེད།། ",
            "ཅེས་དང༌། ",
            "སྐྱེ་བ་དང་ནི་འཆི་འགྱུར་ཡང༌། །",
            " སྐྱེ་བ་མེད་ཅིང་འཆི་མེད་པར། །",
            " གང་གིས་ཤེས་པར་གྱུར་པ་ཡིས། ། ",
            "ཏིང་འཛིན་འདི་ནི་རྙེད་མི་དཀའ།། ",
            "ཞེས་གསུངས་པ་ལྟ་བུའོ།།",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་",
            "འབྱུང་འཇིག་བརྟག་པ་ཞེས་བྱ་བ་།",
            "རབ་ཏུ་བྱེད་པ་ཉི་ཤུ་རྩ་གཅིག་པའི་",
            "རྣམ་པར་བཤད་པའོ།།།། ",
            "རབ་བྱེད་ཉི་ཤུ་རྩ་གཉིས་པ། ",
            "དེ་བཞིན་གཤེགས་པ་བརྟག་པ། ",
            "ད་ནི་རྟེན་འབྲེལ་སྲིད་པའི་རྒྱུན་གྱིས་",
            "སྟོང་པར་བསྟན་པ་ལ་གཉིས་ལས། ",
            "དེའི་འབྲས་བུ་དེ་བཞིན་གཤེགས་པ་",
            "རང་བཞིན་དུ་གྲུབ་པ་དགག་པ་ལའང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "ཡང་དག་པར་རྫོགས་པའི་སངས་རྒྱས་ཉིད་ཀྱང་",
            "རྨི་ལམ་ལྟ་བུ་སྒྱུ་མ་ལྟ་བུ་ཞེས་དང༌། ",
            "ཏིང་ངེ་འཛིན་གྱི་རྒྱལ་པོ་ལས། ",
            "དེ་བཞིན་གཤེགས་པ་ཆོས་ཀྱི་སྐུར་ཡང་",
            "མི་དམིགས་ན",
            ""
        ],
        [
            "གཟུགས་ཀྱི་སྐུར་དམིགས་པ་ལྟ་ཅི་ཞིག་སྨོས་ཞེས་དང༌། ",
            "རྟག་ཏུ་སྐྱེ་མེད་ཆོས་ནི་དེ་བཞིན་གཤེགས།། ",
            "ཆོས་རྣམས་ཀུན་ཀྱང་བདེ་བར་གཤེགས་དང་འདྲ།། ",
            "བྱིས་པའི་བློ་ཅན་མཚན་མར་འཛིན་པ་ནི། །",
            " འཇིག་རྟེན་དག་ན་མེད་པའི་ཆོས་ལ་སྤྱོད།། ",
            "ཅེས་པ་ལ་སོགས་པ་མཐར་ཐུག་པའི་འབྲས་བུ་",
            "དེ་བཞིན་གཤེགས་པ་རང་བཞིན་མེད་པར་གསུངས་པའི་",
            "དོན་རིགས་པས་བསྒྲུབ་པ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་སྲིད་པའི་རྒྱུན་བཀག་མོད་ཀྱི་དེ་ཡོད་པ་ཉིད་དེ་",
            "དེའི་འབྲས་བུ་བསྐལ་པ་གྲངས་མེད་གསུམ་ལ་སོགས་པར་",
            "ཚོགས་གཉིས་བསགས་པ་ལས་རྣམ་པ་ཐམས་ཅད་མཁྱེན་པའི་ཡེ་ཤེས་བརྙེས་པས། ",
            "ཆོས་རྣམས་ཀྱི་དེ་ཁོ་ན་ཉིད་ཇི་ལྟ་བ་བཞིན་རྟོགས་པའི་",
            "དེ་བཞིན་གཤེགས་པ་ཡོད་པའི་ཕྱིར་རོ་ཞེ་།",
            "དེ་བཞིན་གཤེགས་པ་ཉིད་ཁྱེད་ཅག་གིས་བརྟགས་པ་ལྟར་",
            "རང་བཞིན་དུ་གྲུབ་པ་མེད་པས་དེའི་རྒྱུ་",
            "སྲིད་པའི་རྒྱུན་ཡང་རང་བཞིན་དུ་མ་གྲུབ་བོ་",
            "ཞེས་བསྟན་པའི་ཕྱིར་རབ་ཏུ་བྱེད་པ་འདི་བཀོད་པའོ།། ",
            "གཉིས་པ་གཞུང་གི་དོན་ལ་གསུམ་།",
            ""
        ],
        [
            "དེ་བཞིན་གཤེགས་པ་རང་བཞིན་དུ་གྲུབ་པ་དགག་པ་དང༌། ",
            "དེས་ལྟ་བར་གྱུར་པ་ཐམས་ཅད་སྤངས་པར་གྲུབ་པ་དང༌། ",
            "རིགས་པ་གཞན་ལ་བསྒྲེ་བའོ།།",
            "དང་པོ་༼དེ་བཞིན་གཤེགས་པ་རང་བཞིན་དུ་",
            "གྲུབ་པ་དགག་པ་༽ལ་གསུམ་།",
            "ཉེ་བར་ལེན་པ་པོ་དེ་བཞིན་གཤེགས་པའི་",
            "གང་ཟག་མ་གྲུབ་པ་དང༌། ",
            "ཉེ་བར་བླང་བྱ་དེའི་ཕུང་པོ་མ་གྲུབ་པ་དང༌། ",
            "དེ་གཉིས་ཀྱི་དོན་བསྡུ་བའོ།།",
            "དང་པོ་༼ཉེ་བར་ལེན་པ་པོ་",
            "དེ་བཞིན་གཤེགས་པའི་གང་ཟག་མ་གྲུབ་པ་༽ལ་",
            "བླང་བྱ་ལས་སྔར་མེད་པས་དེའི་",
            "གང་ཟག་རྫས་ཡོད་དགག་པ་དང༌། ",
            "བཏགས་ཡོད་དགག་པ་གཉིས་ལས། ",
            "དང་པོ་༼བླང་བྱ་ལས་སྔར་མེད་པས་",
            "དེའི་གང་ཟག་རྫས་ཡོད་དགག་པ་༽ནི། ",
            "ཕུང་མིན་ཕུང་པོ་ལས་གཞན་མིན།། ",
            "དེ་ལ་ཕུང་མེད་དེ་དེར་མེད།། ",
            "དེ་བཞིན་གཤེགས་པ་ཕུང་ལྡན་མིན།།",
            ""
        ],
        [
            "དེ་བཞིན་གཤེགས་པ་གང་ཞིག་ཡིན།། ",
            "ཉེ་བར་ལེན་པ་པོ་དེ་བཞིན་གཤེགས་པའི་",
            "གང་ཟག་འགའ་ཞིག་རང་བཞིན་དུ་ཡོད་ན་",
            "དེའི་བླང་བྱ་སངས་རྒྱས་ཀྱི་སས་བསྡུས་པའི་",
            "ཚུལ་ཁྲིམས་ལ་སོགས་པའམ། ",
            "གཟུགས་ལ་སོགས་པ་ཕུང་པོ་ལྔའི་རང་བཞིན་ནམ། ",
            "དེ་ལས་ཐ་དད་པ་དང་དེའི་རྟེན་དང་",
            "དེ་ལ་བརྟེན་པ་དང་དེ་དང་ལྡན་པའི་ཕྱོགས་",
            "ལྔ་ལས་གང་ཡང་རུང་བ་ཞིག་ཏུ་ཡོད་དགོས་པ་ལས། ",
            "རེ་ཞིག་ཕུང་པོའི་ངོ་བོ་མིན་ཏེ་",
            "སྐྱེ་འཇིག་ཅན་དང་དུ་མ་དང་ལས་དང་",
            "བྱེད་པོ་གཅིག་ཏུ་འགྱུར་བའི་ཕྱིར་རོ། །",
            "ཕུང་པོ་ལས་ངོ་བོ་གཞན་པ་ཡང་མིན་ཏེ་",
            "ཐ་དད་དུ་མ་དམིགས་པའི་ཕྱིར་དང༌། ",
            "ཕུང་པོ་ལ་མི་ལྟོས་པར་འགྱུར་བས་དེར་",
            "གདགས་པ་རྒྱུ་མེད་དུ་འགྱུར་བའི་ཕྱིར་རོ། །",
            "དེ་བཞིན་གཤེགས་པ་དེ་ལ་ཕུང་པོ་བརྟེན་པར་མེད་ཅིང་",
            "ཕུང་པོ་དེར་དེ་བཞིན་གཤེགས་པ་དེ་བརྟེན་པར་མེད་དེ་",
            "གཞན་དུ་མ་གྲུབ་པའི་ཕྱིར་རོ། །",
            "དེ་བཞིན་གཤེགས་པ་ཕུང་པོ་དང་ལྡན་པའང་མིན་ཏེ་",
            ""
        ],
        [
            "དེ་ཉིད་དང་གཞན་དུ་མ་གྲུབ་པའི་ཕྱིར་རོ། །",
            "བླང་བྱའམ་གདགས་གཞི་ཕུང་པོ་ལས་རྣམ་པ་ལྔར་དཔྱད་ན་",
            "མེད་པས་དེ་བཞིན་གཤེགས་པ་གང་ཞིག་ཡིན་ཏེ་",
            "དེ་རང་བཞིན་དུ་གྲུབ་པ་མེད་དོ་ཞེས་པའོ།། ",
            "གཉིས་པ་༼བཏགས་ཡོད་དགག་པ་༽ནི། ",
            "མང་པོས་བཀུར་བ་པ་དག་ཇི་སྐད་བཤད་པའི་ཉེས་པར་ཐལ་བས་",
            "ཕུང་པོ་ལས་རྣམ་པ་ལྔར་མ་གྲུབ་མོད་ཀྱི་ཕུང་པོ་ལས་",
            "དེ་ཉིད་དང་གཞན་དུ་བརྗོད་དུ་མེད་པའི་",
            "དེ་བཞིན་གཤེགས་པ་ཞིག་ཕུང་པོ་ལ་བརྟེན་ནས་",
            "དེ་ཁོ་ན་ཉིད་དུ་འདོགས་པ་ཡིན་ནོ་ཞེ་།",
            "དེ་དགག་པ་ལ་གསུམ་།",
            ""
        ],
        [
            "གཞི་གདགས་བྱ་མེད་པས་དང༌། ",
            "རང་དངོས་གཞན་དངོས་ལས་མ་གྲུབ་པས་དང༌། ",
            "ཉེ་བར་ལེན་པ་མེད་པས་བརྟེན་ནས་",
            "བཏགས་པའི་དེ་བཞིན་གཤེགས་པ་མ་གྲུབ་པའོ།།",
            "དང་པོ་༼གཞི་གདགས་བྱ་མེད་པས་བརྟེན་ནས་",
            "བཏགས་པའི་དེ་བཞིན་གཤེགས་པ་མ་གྲུབ་པ་༽ནི། ",
            "རྣམ་པ་ལྔས་ནི་བཙལ་བྱས་ན།། ",
            "གང་ཞིག་དེ་ཉིད་གཞན་ཉིད་དུ། །",
            " མེད་པའི་དེ་བཞིན་གཤེགས་པ་དེ།། ",
            "ཉེ་བར་ལེན་པས་ཇི་ལྟར་གདགས། །",
            " སྔར་བཤད་པ་ལྟར་འོག་གི་གང་ཞིག་ཕུང་པོ་ལས་",
            "དེ་ཉིད་དང་གཞན་དུ་མེད་པས་རྟེན་དང་",
            "བརྟེན་པ་དང་ལྡན་པའི་རྣམ་པ་ལྔས་ནི་བཙལ་བྱས་ན",
            "མེད་པའི་དེ་བཞིན་གཤེགས་པ་།",
            ""
        ],
        [
            "ཉེ་བར་ལེན་པས་དེ་ཁོ་ན་ཉིད་དུ་",
            "ཇི་ལྟར་གདགས་སུ་ཡོད་དེ་",
            "བོང་བུའི་རྭ་ལ་རྣོན་པོར་གདགས་སུ་མེད་པ་བཞིན་ནོ།། ",
            "གཉིས་པ་༼རང་དངོས་གཞན་དངོས་ལས་མ་གྲུབ་པས་",
            "བརྟེན་ནས་བཏགས་པའི་དེ་བཞིན་གཤེགས་པ་མ་གྲུབ་པ་།",
            "བསྟན་བཤད་བསྡུ་བ་གསུམ་ལས། ",
            "དང་པོ་༼བསྟན་༽ནི། ",
            "གལ་ཏེ་སངས་རྒྱས་ཕུང་པོ་ལ།། ",
            "བརྟེན་ནས་རང་བཞིན་ལས་ཡོད་མིན།། ",
            "རང་བཞིན་ལས་ནི་གང་མེད་པ། །",
            " དེ་གཞན་དངོས་ལས་ག་ལ་ཡོད།།",
            ""
        ],
        [
            "གལ་ཏེ་དེ་ལྟར་སངས་རྒྱས་ཕུང་པོ་ལ་བརྟེན་ནས་འདོགས་ན་གཟུགས་བརྙན་ལྟར་རང་བཞིན་ལས་ཡོད་པ་མིན་པར་འགྱུར་།",
            "དེ་ལྟ་ན་རང་བཞིན་ལས་ནི་གང་མེད་པའི་དེ་བཞིན་གཤེགས་པ་དེ་མོ་གཤམ་གྱི་བུ་ལྟར་གཞན་ཕུང་པོའི་དངོས་པོ་ལ་ལྟོས་ནས་",
            "རང་བཞིན་དུ་ག་ལ་ཡོད་དེ་",
            "རྒྱུ་རྐྱེན་གྱིས་བཅོས་མ་རང་བཞིན་དུ་འགལ་བར་བཤད་ཟིན་པའི་ཕྱིར་རོ། །",
            " གཉིས་པ་",
            "༼བཤད་པ་།",
            "༼དང་པོ་",
            "༽རང་དངོས་ལས་གྲུབ་པ་དགག་པ་ནི། ",
            "གང་ཞིག་གཞན་གྱི་དངོས་བརྟེན་ནས།། ",
            "དེ་བདག་ཉིད་དུ་མི་འཐད་དོ།།",
            ""
        ],
        [
            "གང་ཞིག་བདག་ཉིད་མེད་པ་དེ།། ",
            "ཇི་ལྟར་དེ་བཞིན་གཤེགས་པར་འགྱུར།། ",
            "གང་ཞིག་གཞན་གྱི་དངོས་པོ་ལ་བརྟེན་ནས་",
            "བཏགས་པ་དེ་གཟུགས་བརྙན་ལྟར་བདག་ཉིད་དེ་",
            "རང་བཞིན་དུ་མི་འཐད་དོ།།",
            "གང་ཞིག་བདག་ཉིད་དེ་རང་བཞིན་མེད་པ་དེ་",
            "དེ་ཁོ་ན་ཉིད་དུ་ཇི་ལྟར་དེ་བཞིན་གཤེགས་པར་འགྱུར་ཏེ་",
            "ཕྱིན་ཅི་མ་ལོག་པའི་ལམ་ནས་གཤེགས་པའི་",
            "དེ་བཞིན་གཤེགས་པར་མི་འགྱུར་རོ་ཞེས་པའོ།། ",
            "༼གཉིས་པ་༽གཞན་དངོས་ལས་གྲུབ་པ་དགག་པ་ནི། ",
            "གལ་ཏེ་རང་བཞིན་ཡོད་མིན་ན།།",
            ""
        ],
        [
            "གཞན་དངོས་ཡོད་པར་ཇི་ལྟར་འགྱུར།། ",
            "གལ་ཏེ་དེ་ལྟར་དེ་བཞིན་གཤེགས་པ་ཉིད་རང་བཞིན་དུ་ཡོད་པ་མིན་ན་དེ་ལ་ལྟོས་ནས་ཕུང་པོ་གཞན་གྱི་དངོས་པོར་ཡོད་པར་ཇི་ལྟར་འགྱུར་།",
            "གཞན་དངོས་མེད་ན་ཡང་དེ་ལ་ལྟོས་པའི་དེ་བཞིན་གཤེགས་པ་མེད་དོ་ཞེས་པའོ།། ",
            "གསུམ་པ་",
            "༼བསྡུ་བ་༽ནི། ",
            "རང་བཞིན་དང་ནི་གཞན་དངོས་དག །",
            " མ་གཏོགས་དེ་བཞིན་གཤེགས་དེ་",
            "གང༌། །",
            " དེ་ལྟར་རང་བཞིན་དང་གཞན་དངོས་ལ་ལྟོས་པ་མ་གྲུབ་པས་རང་བཞིན་དང་ནི་",
            "གཞན་དངོས་ལ་ལྟོས་པ་དག་ལས་མ་གཏོགས་པའི་དེ་བཞིན་གཤེགས་པ་དེ་གང་སྟེ་",
            "དེ་གཉིས་ལས་མ་གཏོགས་པའི་དེ་བཞིན་གཤེགས་པ་མེད་དོ།། ",
            "གསུམ་པ་",
            "༼ཉེ་བར་ལེན་པ་མེད་པས་བརྟེན་ནས་བཏགས་པའི་དེ་བཞིན་གཤེགས་པ་མ་གྲུབ་པ་།",
            ""
        ],
        [
            "བླང་བྱའི་སྔར་ལེན་པོ་མེད་པ་དང༌། ",
            "ལེན་པོ་སྔར་མེད་པའི་ཉེ་བར་ལེན་པ་མི་རུང་བ་དང༌། ",
            "ཉེ་བར་མ་བླངས་པར་བླང་བྱ་མི་རུང་བ་དང༌། ",
            "བླང་བྱ་མེད་པའི་ལེན་པོ་མེད་པ་བཞི་ལས། ",
            "དང་པོ་༼བླང་བྱའི་སྔར་ལེན་པོ་མེད་པ་༽ནི། ",
            "གལ་ཏེ་ཕུང་པོ་མ་བརྟེན་པར། །",
            " དེ་བཞིན་གཤེགས་པ་འགའ་ཡོད་ན། ",
            "དེ་ནི་ད་གདོད་རྟེན་འགྱུར་ཞིང༌།། ",
            "བརྟེན་ནས་དེ་ལས་འགྱུར་ལ་རག། ",
            "ཕུང་པོ་རྣམས་ལ་མ་བརྟེན་པར། །",
            " དེ་བཞིན་གཤེགས་པ་འགའ་ཡང་མེད།། ",
            "ལྷས་བྱིན་ནོར་དང་འབྲེལ་བའི་སྔར་ཡོད་",
            "ནོར་ལེན་པ་ལྟར་གལ་ཏེ་སངས་རྒྱས་ཀྱི་སས་བསྡུས་པའི་",
            "ཕུང་པོ་ལ་མ་བརྟེན་པར་དེ་ལེན་པ་པོའི་",
            "དེ་བཞིན་གཤེགས་པ་འགའ་ཞིག་སྔར་ཡོད་ན",
            "དེ་ནི་ད་གདོད་ཕུང་པོ་ལ་བརྟེན་པའམ་དེ་ལེན་པར་འགྱུར་ཞིང་",
            "ཕུང་པོ་བླངས་པ་དང་དེ་ནས་དེ་ལ་བརྟེན་ནས་",
            "དེ་བཞིན་གཤེགས་པར་འདོགས་པར་འགྱུར་ལ་རག་།",
            ""
        ],
        [
            "རྣམ་པར་དཔྱད་ན་སངས་རྒྱས་ཀྱི་སའི་ཕུང་པོ་རྣམས་ལ་མ་བརྟེན་པར་སྔར་དེ་བཞིན་གཤེགས་པ་འགའ་ཡང་མེད་།",
            "དེར་གདགས་པའི་རྒྱུ་མེད་པའི་ཕྱིར་མོ་གཤམ་གྱི་བུ་བཞིན་ནོ་ཞེས་པའོ།། ",
            "གཉིས་པ་",
            "༼ལེན་པོ་སྔར་མེད་པའི་ཉེ་བར་ལེན་པ་མི་རུང་བ་༽ནི། ",
            "གང་ཞིག་མ་བརྟེན་ཡོད་མིན་ན།། ",
            "དེས་ནི་ཇི་ལྟར་ཉེར་ལེན་འགྱུར།། ",
            "དེ་ལྟར་དེ་བཞིན་གཤེགས་པ་གང་ཞིག་ཕུང་པོ་ལ་མ་བརྟེན་པར་སྔར་ཡོད་པ་མིན་པའི་ཕྱིར་།",
            "དེས་ནི་ཇི་ལྟར་ཕུང་པོ་ཉེ་བར་ལེན་པར་འགྱུར་ཏེ་",
            "ནོར་དང་འབྲེལ་པའི་སྔར་མེད་པའི་ལྷས་བྱིན་གྱིས་ནོར་ལེན་པ་མེད་པ་བཞིན་ནོ།།",
            ""
        ],
        [
            "གསུམ་པ་",
            "༼ཉེ་བར་མ་བླངས་པར་བླང་བྱ་མི་རུང་བ་༽ནི། ",
            "ཉེ་བར་བླངས་པ་མ་ཡིན་པ། །",
            " ཉེ་བར་ལེན་པར་ཅིས་མི་འགྱུར།། ",
            "དེ་ལྟར་ལེན་པོ་སྔར་མེད་པས་ཉེ་བར་བླངས་པ་མ་ཡིན་པའི་ཕུང་པོ་རྣམས་ཉེ་བར་ལེན་པར་ཏེ་ཉེ་བར་བླང་བྱར་ཅིས་ཀྱང་མི་འགྱུར་ལ་ཞེས་པའོ།། ",
            "བཞི་པ་",
            "༼བླང་བྱ་མེད་པའི་ལེན་པོ་མེད་པ་༽ནི། ཉེ་བར་ལེན་པ་མེད་པ་ཡི། །",
            " དེ་བཞིན་གཤེགས་པ་ཅི་ཡང་མེད།། ",
            "དེ་ལྟར་ཉེ་བར་ལེན་པའམ་བླང་བྱ་ཕུང་པོ་མེད་པའི་ལེན་པ་པོ་དེ་བཞིན་གཤེགས་པ་ཅི་ཡང་མེད་ཅེས་པའོ།། ",
            "གཉིས་པ་",
            "༼ཉེ་བར་བླང་བྱ་དེའི་ཕུང་པོ་མ་གྲུབ་པ་༽ནི། ",
            "གང་ཞིག་ཉེ་བར་བླང་བ་དེ།། ",
            "དེ་ནི་རང་བཞིན་ལས་ཡོད་མིན།།",
            ""
        ],
        [
            "བདག་གི་དངོས་ལས་གང་མེད་པ། ། ",
            "དེ་གཞན་དངོས་ལས་ཡོད་རེ་སྐན། །",
            " ལེན་པ་པོ་དེ་བཞིན་གཤེགས་པའི་",
            "གང་ཟག་མེད་པར་མ་ཟད་ཀྱི་གང་ཞིག་",
            "ཉེ་བར་བླངས་པ་སངས་རྒྱས་ཀྱི་ཕུང་པོ་དེ་ཡང་",
            "རྒྱུ་རྐྱེན་ལ་བརྟེན་ནས་",
            "འབྱུང་བའི་ཕྱིར་རམ། ",
            "ལེན་པ་པོ་ལ་ལྟོས་པའི་ཕྱིར་",
            "དེ་ནི་རང་བཞིན་གྱིས་ཡོད་པ་མིན་ནོ།།",
            "དེ་ལྟ་ནའང་དེ་རྒྱུ་རྐྱེན་གཞན་ལས་སམ་",
            "ལེན་པ་པོ་གཞན་ལ་ལྟོས་ནས་ཡོད་དོ་སྙམ་།",
            "བདག་གི་དངོས་ལས་གང་ཆེད་པའི་ཕུང་པོ་",
            "དེ་རྒྱུ་རྐྱེན་ནམ་ལེན་པ་པོ་གཞན་དངོས་ལ་ལྟོས་ནས་",
            "རང་བཞིན་དུ་གྲུབ་པ་ཡོད་རེ་སྐན་ཏེ་",
            "བཅོས་མ་དང་ཕན་ཚུན་ལྟོས་པ་རང་བཞིན་དུ་",
            "མི་རུང་བར་བཤད་ཟིན་པའི་ཕྱིར་རོ། །",
            " གསུམ་པ་དེ་གཉི་གའི་དོན་བསྡུ་བ་ནི། ",
            "དེ་ལྟར་ཉེར་བླང་ཉེར་ལེན་པོ། །",
            " རྣམ་པ་ཀུན་གྱི་སྟོང་པ་ཡིན།། ",
            "སྟོང་པས་དེ་བཞིན་གཤེགས་སྟོང་པ། །",
            " ཇི་ལྟ་བུར་ན་འདོགས་པར་འགྱུར།།",
            ""
        ],
        [
            "དེ་ལྟར་ཉེ་བར་བླང་བྱ་དང་ཉེ་བར་ལེན་པ་པོ་གཉི་ག་རྣམ་པ་ཀུན་གྱི་སྟོང་པ་ཡིན་།",
            "ཉེ་བར་བླང་བྱ་སྟོང་པ་ལ་བརྟེན་ནས་",
            "ལེན་པ་པོ་དེ་བཞིན་གཤེགས་པ་སྟོང་པར་དེ་ཁོ་ན་ཉིད་དུ་ཇི་ལྟ་བུར་ན་འདོགས་པར་འགྱུར་ཞེས་པའོ།། ",
            "གཉིས་པ་",
            "དེས་ལྟ་བར་གྱུར་པ་ཐམས་ཅད་སྤངས་པར་གྲུབ་པ་།",
            "གལ་ཏེ་ཁོ་བོ་ཅག་ནི་སྟོན་པ་གཞན་སྤངས་ནས་དེ་བཞིན་གཤེགས་པ་ལ་སྐྱབས་སུ་སོང་ཞིང་ཐར་པ་དོན་དུ་གཉེར་བ་ཡིན་།",
            "ཁྱོད་ཀྱིས་སྐྱབས་གནས་ཀྱི་གཙོ་བོ་དེ་བཀག་པས་ཐར་པའི་རེ་ཐག་བཅད་ཅིང་དེ་ལ་སྐུར་བའི་ལོག་པར་ལྟ་བར་འགྱུར་རོ་ཞེ་།",
            "འདི་ལ་དེ་བཞིན་གཤེགས་པའི་དེ་ཁོ་ན་ཉིད་ཤེས་བརྗོད་ཀྱི་སྤྲོས་པ་ལས་འདས་པར་བསྟན་པ་དང༌། ",
            "དེ་ལ་སྤྲོས་བཅས་སུ་འཛིན་པའི་ཉེས་པ་གཉིས་ལས། ",
            "༼དང་པོ་དེ་བཞིན་གཤེགས་པའི་དེ་ཁོ་ན་ཉིད་ཤེས་བརྗོད་ཀྱི་སྤྲོས་པ་ལས་འདས་པར་བསྟན་པ་།༽ ",
            "སྟོང་ངོ་ཞེས་ཀྱང་མི་བརྗོད་།",
            ""
        ],
        [
            "མི་སྟོང་ཞེས་ཀྱང་མི་བྱ་ཞིང༌།། ",
            "གཉིས་དང་གཉིས་མིན་མི་བྱ་སྟེ།། ",
            "གདགས་པའི་དོན་དུ་བརྗོད་པར་བྱ།། ",
            "ཁྱོད་ནི་ཐུབ་པ་ལ་སྐྱབས་སུ་སོང་ཞིང་",
            "ཐར་པ་དོན་དུ་གཉེར་ཡང་དེའི་གསུང་",
            "ཐར་པའི་ལམ་ཕྱིན་ཅི་མ་ལོག་པ་གང་ཟག་དང་",
            "ཆོས་ཀྱི་བདག་མེད་པར་བསྟན་པ་ལ་མི་བཟོད་པ་ཞིག་།",
            "ཁོ་བོ་ཅག་ནི་ཚེ་དང་ལྡན་པ་རབ་འབྱོར་",
            "སངས་རྒྱས་ཀྱང་སྒྱུ་མ་ལྟ་བུ་རྨི་ལམ་ལྟ་བུའོ།།",
            ""
        ],
        [
            "སངས་རྒྱས་ཀྱི་ཆོས་རྣམས་ཀྱང་སྒྱུ་མ་ལྟ་བུ་རྨི་ལམ་ལྟ་བུའོ་",
            "ཞེས་གསུངས་པའི་ཚུལ་གྱིས་ཆོས་ཀྱི་སྐུ་དབྱིངས་གློ་བུར་གྱི་དྲི་མ་དང་",
            "བྲལ་བ་སྤྲོས་པ་མེད་དགག་དང༌། ",
            "གཟུགས་ཀྱི་སྐུ་གདུལ་བྱ་ལ",
            "ས་དག་པ་རྣམས་ཀྱི་འཁྲུལ་པའི་ངོ་ན་གྲུབ་པ་ལྟར་སྣང་བས་དེ་དག་གི་དོན་ཇི་ལྟར་འོས་པ་ལྟར་",
            "མཛད་པ་ལ་བསྙོན་ཅིང་སྐུར་བ་མ་ཡིན་གྱི། ",
            "འོན་ཀྱང་ཁྱེད་ཅག་གིས་བཏགས་པ་དེའི་བདག་དང་ཕུང་པོ་རང་བཞིན་མེད་པར་སྟོན་པ་ཡིན་པས་",
            "དེ་བཞིན་གཤེགས་པ་དེ་ཁོ་ན་ཉིད་དུ་སྟོང་ངོ་ཞེས་ཀྱང་མི་བརྗོད་དེ",
            "མི་སྟོང་ཞེས་ཀྱང་བརྗོད་པར་མི་བྱ་།",
            "སྟོང་མི་སྟོང་གཉི་ག་དང་གཉི་ག་མིན་པར་བརྗོད་པར་མི་བྱ་།",
            "འོན་ཀྱང་གདུལ་བྱ་རྣམས་དེས་དེ་ཁོ་ན་ཉིད་ལ་དྲང་བའི་དོན་དུ་ཐ་སྙད་དུ་སྒྲོ་གདགས་པའི་དོན་དུའམ་ཚུལ་གྱིས་གདུལ་བྱ་རྣམས་ལ་དེ་བཞི་ཀའང་བརྗོད་པར་བྱ་སྟེ",
            "དེའི་དགོས་པ་དང་དགོངས་གཞི་ནི་བདག་དང་ཆོས་བརྟག་པར་བཤད་ཟིན་ཏོ།།",
            ""
        ],
        [
            "རྟག་དང་མི་རྟག་ལ་སོགས་བཞི། །",
            " ཞི་བ་འདི་ལ་ག་ལ་ཡོད།། ",
            "མཐའ་དང་མཐའ་མེད་ལ་སོགས་བཞི། ། ",
            "ཞི་བ་འདི་ལ་ག་ལ་ཡོད།། ",
            "དེ་ལྟར་དེ་བཞིན་གཤེགས་པའི་གང་ཟག་དང་ཕུང་པོ་བརྟག་པའི་ཐབས་ཀྱིས་སེམས་ཅན་གྱི་བདག་དང་ཕུང་པོ་ཡང་བཀག་པ་ཡིན་པས་",
            "ལུང་དུ་མ་བསྟན་པའི་ལྟ་བ་བཅུ་བཞི་ཡང་དེ་ཉིད་ཀྱིས་མི་འཐད་པ་ཡིན་ཏེ",
            "འདི་ལྟར་བདག་དང་ཕུང་པོ་སྔོན་བྱུང་བ་དང༌། ",
            "མ་བྱུང་བ་དང༌། ",
            "དེ་གཉི་ག་དང༌། ",
            "གཉི་ག་མ་ཡིན་པ་རྟག་དང་མི་རྟག་པ་ལ་སོགས་ཏེ་གཉི་ག་དང་གཉི་ག་མ་ཡིན་པ་བཞི་",
            "བདག་དང་ཕུང་པོ་རང་བཞིན་གྱིས་ཞི་བ་འདི་ལའམ་དེ་གཉིས་རང་བཞིན་གྱིས་གདོད་ནས་ཞི་བའི་དེ་བཞིན་གཤེགས་པ་འདི་ལ་ག་ལ་ཡོད་དེ་དེ་",
            "ལ་མི་མངའོ།།",
            "བདག་དང་ཕུང་པོ་ཕྱི་མའི་དུས་སུ་མི་འབྱུང་བ་དང་འབྱུང་བ་དང༌། ",
            "དེ་གཉི་ག་དང༌། ",
            "དེ་གཉི་ག་མ་ཡིན་པ་མཐའ་ཡོད་དང་མཐའ་མེད་ལ་སོགས་",
            "མཐའ་ཡོད་མེད་གཉི་ག་དང་གཉི་ག་མ་ཡིན་པ་བཞི་ཡང་བདག་དང་ཕུང་པོ་རང་བཞིན་གྱིས་ཞི་བ་འདི་ལའམ་དེ་གཉིས་རང་བཞིན་གྱིས་གདོད་ནས་ཞི་བའི་དེ་བཞིན་གཤེགས་པ་འདི་ལ་ག་ལ་ཡོད་དེ་དེ་",
            ""
        ],
        [
            "ལ་མི་མངའོ།། ",
            "གང་གིས་དེ་བཞིན་གཤེགས་ཡོད་ཅེས། །",
            " འཛིན་པ་སྟུག་པོ་བཟུང་གྱུར་པ། །",
            " དེ་ནི་མྱ་ངན་འདས་པ་ལ།། ",
            "མེད་ཅེས་རྣམ་རྟོག་རྟོག་པར་བྱེད།། ",
            "དེ་བཞིན་དུ་ལྟ་བ་བཞི་ཚན་གསུམ་པ་",
            "དེ་བཞིན་གཤེགས་པ་གྲོངས་ཕན་ཆད་ཡོད་དོ་",
            "ཞེས་བྱ་བ་བཞི་ཡང་དེ་ལ་མི་མངའ་།",
            "གང་གིས་དེ་བཞིན་གཤེགས་པ་སྣང་དུས་ན་",
            "རང་བཞིན་དུ་ཡོད་ཅེས་འཛིན་པ་མྱ་ངན་ལས་འདས་པའི་",
            "ལམ་དེ་ཁོ་ན་ཉིད་མཐོང་བ་འགེབས་པའི་",
            "མུན་པ་ཆེས་སྟུག་པོས་བཟུང་བར་གྱུར་པ་དེ་ནི་",
            "མྱ་ངན་ལས་འདས་པ་ལ་སྔར་གྱི་",
            "དེ་བཞིན་གཤེགས་པ་དེ་རྒྱུན་ཆད་ནས་",
            "མེད་ཅེས་ཕྱིན་ཅི་ལོག་གི་རྣམ་རྟོག་གིས་",
            "རྟོག་པར་བྱེད་པ་ཡིན་པས་ཞེས་སམ། ",
            "ཡང།",
            ""
        ],
        [
            "གང་གིས་འཛིན་སྟུག་བཟུང་གྱུར་པ། །",
            "དེ་ནི་མྱ་ངན་འདས་པ་ལ།།",
            "དེ་བཞིན་གཤེགས་པ་ཡོད་ཅེའམ། །",
            "མེད་ཅེས་རྣམ་རྟོག་རྟོག་པར་བྱེད་པ་ཡིན་པས་",
            "ཞེས་འདོན་པ་ལྟར་ན་དོན་བདེའོ།། ",
            "རང་བཞིན་གྱིས་ནི་སྟོང་དེ་ལ།། ",
            "སངས་རྒྱས་མྱ་ངན་འདས་ནས་ནི། །",
            " ཡོད་དོ་ཞེའམ་མེད་དོ་ཞེས། །",
            " བསམ་པ་འཐད་པ་ཉིད་མི་འགྱུར།། ",
            "སྔར་བཤད་པ་ལྟར་སངས་རྒྱས་སྣང་དུས་ཉིད་ནས་",
            "རང་བཞིན་གྱིས་ནི་སྟོང་པ་དེ་ལ་",
            "མྱ་ངན་ལས་འདས་ནས་ནི་སངས་རྒྱས་དངོས་པོར་ཡོད་དོ་",
            "ཞེའམ་ཞིག་ནས་དངོས་པོར་མེད་དོ་ཞེའམ། ",
            "དེ་གཉི་ག་དང་གཉི་ག་མ་ཡིན་ནོ་",
            "ཞེས་བསམ་པའམ་འཐད་པ་ཉིད་དུ་མི་འགྱུར་ཏེ་",
            ""
        ],
        [
            "ནམ་མཁའི་རི་མོའི་གཟུགས་རྟོག་པ་བཞིན་ནོ།།",
            "དེ་དག་རང་བཞིན་གྱིས་ཞི་བའི་",
            "དེ་བཞིན་གཤེགས་པ་མི་མངའ་ཞིང་མ་གྲུབ་པ་",
            "དེའི་ཕྱིར་མོ་གཤམ་བུའི་ཁ་དོག་ལྟར་",
            "ལུང་དུ་མ་བསྟན་པ་ཡིན་ནོ།། ",
            "གཉིས་པ་༼དེ་ལ་སྤྲོས་བཅས་སུ་འཛིན་པའི་ཉེས་པ་༽ནི། ",
            "གང་དག་སངས་རྒྱས་སྤྲོས་འདས་ཤིང༌། །",
            " ཟད་པ་མེད་ལ་སྤྲོས་བྱེད་པ། །",
            " སྤྲོས་པས་ཉམས་པ་དེ་ཀུན་གྱིས། །",
            " དེ་བཞིན་གཤེགས་པ་མཐོང་མི་འགྱུར།། ",
            "གང་དག་དེ་ལྟར་སངས་རྒྱས་སྤྲོས་པ་",
            "སྒྲ་བློའི་ཡུལ་ཐམས་ཅད་ལས་འདས་ཤིང་",
            "དེ་ལ་གཞན་དུ་འགྱུར་བའི་ཟད་པའམ་",
            "སྤྲོས་པ་སྔར་ཡོད་ཟད་ཅིང་བཀག་པ་ཙམ་དུའང་གྲུབ་པ་མེད་པ་།",
            "རྣམ་པར་རྟོག་པ་ཕྱིན་ཅི་ལོག་གིས་སྟོང་མི་སྟོང་དང་",
            "རྟག་མི་རྟག་དང་ཐམས་ཅད་མཁྱེན་མི་མཁྱེན་ལ་སོགས་པ་",
            "སྒྲ་རྟོག་སྣ་ཚོགས་པས་སྤྲོ་བར་བྱེད་པའི་གང་ཟག་སྤྲོས་པས་",
            "བློའི་མིག་ཉམས་པ་དེ་ཀུན་གྱིས་ཇི་སྐད་བཤད་པའི་",
            "དེ་བཞིན་གཤེགས་པའི་ཡོན་ཏན་ཕུན་སུམ་ཚོགས་པ་ཟབ་པ་དང་",
            "རྒྱ་ཆེ་བ་མཐོང་ཞིང་",
            ""
        ],
        [
            "ཐོབ་པར་མི་འགྱུར་རོ། །",
            "ཇི་སྐད་དུ། ",
            "འཕགས་པ་རྡོ་རྗེ་གཅོད་པ་ལས། ",
            "གང་དག་ང་ལ་གཟུགས་སུ་མཐོང༌།། ",
            "གང་དག་ང་ལ་སྒྲར་ཤེས་པ། །",
            " ལོག་པར་སྤོང་བར་ཞུགས་པ་སྟེ།། ",
            "སྐྱེ་བོ་དེས་ནི་ང་མི་མཐོང༌།། ",
            "སངས་རྒྱས་རྣམས་ནི་ཆོས་ཉིད་ལྟ། །",
            " འདྲེན་པ་རྣམས་ནི་ཆོས་ཀྱི་སྐུ། །",
            " ཆོས་ཉིད་ཤེས་བྱ་མ་ཡིན་ཏེ།། ",
            "དེ་ནི་ཤེས་པར་ནུས་མ་ཡིན།། ",
            "ཅེས་གསུངས་པ་ལྟ་བུའོ།།",
            ""
        ],
        [
            "གསུམ་པ་རིགས་པ་གཞན་ལ་བསྒྲེ་བ་ནི། དེ་བཞིན་གཤེགས་པའི་རང་བཞིན་གང༌། ། དེ་ནི་འགྲོ་འདིའི་རང་བཞིན་ཡིན།། ",
            "དེ་བཞིན་གཤེགས་པ་རང་བཞིན་མེད།། ",
            "འགྲོ་བ་འདི་ཡི་རང་བཞིན་མེད།། ",
            "དེ་ལྟར་ན་དེ་བཞིན་གཤེགས་པའི་གང་ཟག་དང་ཆོས་རང་བཞིན་མེད་པར་བསྟན་པས་སེམས་ཅན་གྱི་གང་ཟག་དང་ཆོས་ཀྱང་རང་བཞིན་མེད་པར་བསྟན་པ་ཡིན་།",
            "སེམས་ཅན་ཇི་ལྟ་བ་དེ་ལྟར་སྣོད་ཀྱི་འཇིག་རྟེན་ཡང་ཡིན་པས་དེ་བཞིན་གཤེགས་པའི་",
            "དོན་དམ་པའི་རང་བཞིན་གང་ཡིན་པ་དེ་ནི་",
            "ཕྱི་ནང་སྣོད་བཅུད་ཀྱི་འགྲོ་བ་འདིའི་དོན་དམ་པའི་རང་བཞིན་ཡིན་ལ",
            "དེ་བཞིན་གཤེགས་པ་ལ་དོན་དམ་པར་རང་བཞིན་ཅིར་ཡང་གྲུབ་པ་མེད་ཅིང་གདུལ་བྱ་ལ",
            ""
        ],
        [
            "ས་དག་པའི་འཁྲུལ་ངོ་ན་མོས་པ་ཇི་ལྟ་བ་བཞིན་དུ་",
            "སྣང་བ་བརྫུན་པ་སྒྱུ་མ་ལྟ་བུར་གྲུབ་པ་ཉིད། ",
            "ཕྱི་ནང་སྣོད་བཅུད་ཀྱི་འགྲོ་བ་འདིའི་ཡང་",
            "དོན་དམ་པར་རང་བཞིན་ཅིར་ཡང་གྲུབ་པ་མེད་པ་དང་",
            "འཁྲུལ་ངོ་ན་དེ་ལྟར་སྣང་བ་བརྫུན་པ་",
            "སྒྱུ་མ་ལྟ་བུར་གྲུབ་པ་ཡིན་ནོ།།",
            "ཇི་སྐད་དུ། ",
            "ཡེ་ཤེས་སྣང་བ་རྒྱན་གྱི་མདོ་ལས། ",
            "རྟག་ཏུ་སྐྱེ་མེད་ཆོས་ནི་དེ་བཞིན་གཤེགས།། ",
            "ཆོས་རྣམས་ཀུན་ཀྱང་དེ་བཞིན་གཤེགས་དང་འདྲ།། ",
            "བྱིས་པའི་བློ་ཅན་མཚན་མར་འཛིན་པ་ནི། །",
            " འཇིག་རྟེན་དག་ན་རྟག་ཏུ་མེད་ཆོས་སྤྱོད། །",
            " ཅེས་དང༌། ",
            "འཕགས་པ་ལྷས། ",
            "གང་དག་སངས་རྒྱས་སྐྱེ་བ་མེད།།",
            "རྒྱུ་མཐུན་པ་ཡི་སྨོན་ལམ་གྱིས། །",
            "དེ་ཡི་རྣམ་པར་འཕྲུལ་པ་སྣང༌།།",
            "ཞེས་དང༌། ",
            "གཅིག་གི་སྟོང་ཉིད་གང་ཡིན་པ། །",
            "དེ་ནི་ཀུན་གྱི་སྟོང་པ་ཉིད། །",
            "ཅེས་གསུངས་པ་ཡིན་ནོ།།",
            ""
        ],
        [
            "༼གསུམ་པ་དོན་བསྡུ་བ་།༽ ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་དེ་བཞིན་གཤེགས་པ་བརྟག་པ་ཞེས་བྱ་བ་།",
            "རབ་ཏུ་བྱེད་པ་ཉི་ཤུ་རྩ་གཉིས་པའི་རྣམ་པར་བཤད་པའོ།།།། ",
            "རབ་བྱེད་ཉི་ཤུ་རྩ་གསུམ་པ། ",
            "ཕྱིན་ཅི་ལོག་བརྟག་པ། ",
            "གཉིས་པ་སྲིད་པའི་རྒྱུན་གྱི་རྒྱུ་ཉོན་མོངས་པ་འགོག་པ་ཕྱིན་ཅི་ལོག་བརྟག་པ་ལ་ཡང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "འདོད་ཆགས་དང་ཞེ་སྡང་དང་གཏི་མུག་རང་བཞིན་གྱིས་རྣམ་པར་དག་པར་གསུངས་པ་དང༌། ",
            "ཏིང་ངེ་འཛིན་གྱི་རྒྱལ་པོ་ལས། ",
            "གང་དག་འདོད་ཆགས་ཞེ་སྡང་གཏི་མུག་ང་རྒྱལ་གྱི། །",
            " ངོ་བོ་ཀུན་རྟོག་གིས་བསྐྱེད་ལོག་པར་ཞུགས་ཤེས་ནས། ",
            "མཚན་མར་མི་བྱེད་ཆགས་བྲལ་མི་འགྱུར་བའི། །",
            " སྒོམ་པོ་དེ་དག་གནས་ནི་དངོས་པོ་ཐམས་ཅད་ཡིན།། ",
            "ཞེས་པ་ལ་སོགས་པ་ཉོན་མོངས་པ་རང་བཞིན་མེད་པར་གསུངས་པའི་དོན་རིགས་པས་བསྒྲུབ་པ་དང༌། ",
            "རབ་ཏུ་བྱེད་པའི་འབྲེལ་ནི། ",
            "འདིར་དེའི་འབྲས་བུ་དེ་བཞིན་གཤེགས་པ་བཀག་ཀྱང་སྲིད་པའི་རྒྱུན་ནི་ཡོད་པ་ཉིད་དེ་མ་རིག་པའི་རྐྱེན་གྱིས་འདུ་བྱེད། ",
            "དེའི་རྐྱེན་གྱིས་རྣམ་པར་ཤེས་པ་ཞེས་དང༌། ",
            "ལེན་པའི་རྐྱེན་གྱིས་སྲིད་པ། ",
            "དེའི་རྐྱེན་གྱིས་སྐྱེ་བ་ཞེས་གསུངས་པའི་ཚུལ་གྱིས་དེའི་གཙོ་བོའི་རྒྱུ་ཉོན་མོངས་པ་ཡོད་པའི་ཕྱིར་རོ་ཞེ་།",
            "རྒྱུ་ཉོན་མོངས་པ་ཉིད་རང་བཞིན་མེད་པར་བསྟན་པའི་ཕྱིར་རབ་ཏུ་བྱེད་པ་འདི་བཀོད་པའོ།།",
            ""
        ],
        [
            "གཉིས་པ་",
            "གཞུང་བཤད་པ་ལ་གཉིས་ལས། ",
            "ཉོན་མོངས་པ་ཉིད་དགག་པ་དང༌། ",
            "དེའི་སྒྲུབ་བྱེད་སྤོང་བའི་ཐབས་ཚོལ་བ་དགག་པའོ།།",
            "དང་པོ་",
            "༼ཉོན་མོངས་པ་ཉིད་དགག་པ་༽ལ་ཉོན་མོངས་པ་དུག་གསུམ་ཐུན་མོང་དུ་དགག་པ་དང༌། ",
            "བྱེ་བྲག་ཏུ་དགག་པ་གཉིས་ལས། ",
            "དང་པོ་",
            "༼ཉོན་མོངས་པ་དུག་གསུམ་ཐུན་མོང་དུ་དགག་པ་༽ལ་བཞི་།",
            "རྟེན་ནས་འབྱུང་བའི་རྟགས་དང༌། ",
            "རྟེན་མེད་པའི་རྟགས་དང༌། ",
            "རྒྱུ་མེད་པའི་རྟགས་དང༌། ",
            "དམིགས་པ་མེད་པའི་རྟགས་ཀྱིས་དགག་པའོ།།",
            "དང་པོ་",
            "༼རྟེན་ནས་འབྱུང་བའི་རྟགས་ཀྱིས་དགག་པ་༽ནི། ",
            "འདོད་ཆགས་ཞེ་སྡང་གཏི་མུག་རྣམས། ། ",
            "ཀུན་ཏུ་རྟོག་ལས་འབྱུང་བར་གསུངས།། ",
            "སྡུག་དང་མི་སྡུག་ཕྱིན་ཅི་།",
            ""
        ],
        [
            "བརྟེན་པ་ཉིད་ལས་ཀུན་ཏུ་འབྱུང༌།། ",
            "གང་དག་སྡུག་དང་མི་སྡུག་དང༌། །",
            " ཕྱིན་ཅི་ལོག་ལས་བརྟེན་འབྱུང་བ། །",
            " དེ་དག་རང་བཞིན་ལས་མེད་དེ།། ",
            "དེ་ཕྱིར་ཉོན་མོངས་ཡང་དག་མེད།། ",
            "དེའི་རྟགས་ཐ་སྙད་པའི་མངོན་སུམ་རྗེས་དཔག་གིས་ཀྱང་",
            "ཅི་རིགས་པར་འགྲུབ་མོད་ཀྱི། ",
            "རེ་ཞིག་རང་གི་སྡེ་པ་ལ་",
            "ཐུབ་པའི་ལུང་གིས་བསྒྲུབ་པ་ནི། ",
            "ཉོན་མོངས་པའི་གཙོ་བོ་འདོད་ཆགས་ཞེ་སྡང་གཏི་མུག་རྣམས་",
            "ཐུན་མོང་དུ་དངོས་པོར་འཛིན་པའི་ཀུན་ཏུ་རྟོག་པ་ལས་",
            "འབྱུང་བར་བཅོམ་ལྡན་འདས་ཀྱིས་གསུངས་ཏེ",
            "ཇི་སྐད་དུ། ",
            "འདོད་པ་ཁྱོད་ཀྱི་རྩ་བ་ནི། །",
            " ཤེས་ཏེ་ཀུན་ཏུ་རྟོག་ལ",
            ""
        ],
        [
            "ས་སྐྱེ། །",
            " ཁྱོད་ལ་རྟོག་པར་མི་འགྱུར་བ། །",
            " དེ་ཕྱིར་ང་ལ་མི་འབྱུང་ངོ༌།། ",
            "ཞེས་འབྱུང་བས་སོ།།",
            "བྱེ་བྲག་ཏུ་དེ་དག་རིམ་པ་ལྟར་ཡུལ་སྡུག་པ་དང་",
            "མི་སྡུག་པ་དང་གནས་ལུགས་ལ",
            "ས་བཟློག་པ་ཕྱིན་ཅི་ལོག་གི་རྣམ་པ་གསུམ་མམ། ",
            "ཡུལ་ཅན་དེ་དག་ཏུ་འཛིན་པ་གསུམ་ལ་",
            "བརྟེན་པ་ཉིད་ལས་ཀུན་ཏུ་འབྱུང་ལ",
            "ཡུལ་དེ་དག་གི་རྣམ་པའང་རྟོག་པས་བཞག་པ་ཡིན་པས་",
            "དེ་དག་ལས་བྱུང་བ་ཡང་མཐར་ཀུན་ཏུ་",
            "རྟོག་པ་ལས་བྱུང་བར་གྲུབ་བོ། །",
            "དེའི་ཕྱིར་གང་དག་ཡུལ་སྡུག་པ་དང་མི་སྡུག་པ་དང་",
            "ཕྱིན་ཅི་ལོག་གི་རྣམ་པའམ། ",
            "ཡུལ་ཅན་དེ་དག་ཏུ་འཛིན་པ་ལས་བརྟེན་ནས་",
            "འབྱུང་བའི་ཕྱིར་ཉོན་མོངས་པ་གསུམ་པོ་",
            "དེ་དག་རང་བཞིན་ལས་མེད་ལ",
            ""
        ],
        [
            "རང་བཞིན་གྱིས་མེད་པ་དེའི་ཕྱིར་",
            "ཉོན་མོངས་པ་དེ་དག་ཡང་དག་པར་རམ་",
            "རང་བཞིན་དུ་མེད་།",
            "དེའི་ཁྱབ་པ་ནི་རང་བཞིན་གཞིར་བྱས་ལ་",
            "བཅོས་མ་རྟེན་འབྲེལ་མི་རུང་བ་དང༌། ",
            "རྟེན་འབྲེལ་གཞིར་བྱས་ལ་",
            "རང་བཞིན་དུ་མི་རུང་བར་རང་བཞིན་བརྟག་པ་དང༌། ",
            "མེ་དང་བུད་ཤིང་བརྟག་པར་རྒྱས་པར་བཤད་ཟིན་ཏོ།། ",
            "གཉིས་པ་༼རྟེན་མེད་པའི་རྟགས་ཀྱིས་དགག་པ་།",
            "༼དང་པོ་༽ཐུན་མོང་དུ་བསྟན་པ་ནི། ",
            "ཉོན་མོངས་དེ་དག་གང་གི་ཡིན།།",
            ""
        ],
        [
            "དེ་ཡང་གྲུབ་པ་ཡོད་མ་ཡིན།། ",
            "འགའ་མེད་པར་ནི་གང་གི་ཡང༌། །",
            " ཉོན་མོངས་པ་དག་ཡོད་མ་ཡིན།། ",
            "ཉོན་མོངས་པ་འདི་དག་རྩིག་ངོས་ཀྱི་རི་མོའམ་འབྲས་བུ་སྨིན་པ་ལྟར་རྟེན་འགའ་ཞིག་ལ་ལྟོས་།",
            "དེའི་ཕྱིར་འོག་གི་ཉོན་མོངས་པ་འདི་དག་རྟེན་གང་གི་བརྟེན་པ་ཡིན་པའི་རྟེན་དེ་ཡང་གྲུབ་པ་ཡོད་པ་མ་ཡིན་ཏེ་",
            "བདག་གམ་སེམས་ལས་མ་གཏོགས་པའི་རྟེན་མེད་ཅིང་དེ་གཉིས་རང་བཞིན་དུ་མ་གྲུབ་པའི་ཕྱིར་རོ། །",
            "དེའི་ཕྱིར་རྟེན་འགའ་མེད་པར་ནི་རྟེན་གང་གི་ཡང་ཉོན་མོངས་པ་དག་རང་བཞིན་དུ་ཡོད་པ་མ་ཡིན་ཏེ་",
            "མོ་གཤམ་བུའི་ཉོན་མོངས་བཞིན་ནོ་ཞེས་པའོ།།",
            ""
        ],
        [
            "རྟེན་དེ་གཉིས་མ་གྲུབ་པ་ཉིད་ཅིས་ཏེ་སྙམ་།",
            "༼གཉིས་པ་༽དེ་ཉིད་འཐད་པས་སྒྲུབ་པ་ལ་གཉིས་ལས། ",
            "༼དང་པོ་༽རེ་ཞིག་རྟེན་བདག་དགག་པ་ནི། ",
            "བདག་གི་ཡོད་ཉིད་མེད་ཉིད་ནི། །",
            " ཇི་ལྟ་བུར་ཡང་གྲུབ་པ་མེད།། ",
            "དེ་མེད་ཉོན་མོངས་རྣམས་ཀྱི་ནི། ། ",
            "ཡོད་ཉིད་མེད་ཉིད་ཇི་ལྟར་འགྲུབ།། ",
            "གང་ཟག་གི་བདག་གི་ཡོད་པ་ཉིད་དང་",
            "དེ་བཀག་པའི་མེད་པ་ཉིད་ནི་རྣམ་པར་དཔྱད་ན་",
            "ཇི་ལྟ་བུར་ཡང་གྲུབ་པ་མེད་།",
            "གང་ཞིག་ལྷ་ལ་སོགས་པ་ཡི། །",
            "སྔ་རོལ་ད་ལྟ་ཕྱི་ན་མེད།།",
            "དེ་ལ་ཡོད་དོ་མེད་དོ་ཞེས། །",
            "རྟོག་པ་དག་ནི་ལྡོག་པར་འགྱུར།།",
            ""
        ],
        [
            "ཞེས་པ་ལ་སོགས་པས་སྔར་བཀག་པའི་ཕྱིར་རོ། །",
            "དེའི་ཕྱིར་རྟེན་དེ་མེད་ན་",
            "དེ་ལ་བརྟེན་པའི་ཉོན་མོངས་རྣམས་ཀྱི་ནི་རང་བཞིན་ཡོད་པ་ཉིད་དང་དེ་བཀག་པའི་མེད་པ་ཉིད་",
            "དེ་ཁོ་ན་ཉིད་དུ་ཇི་ལྟར་འགྲུབ་ཅེས་པའོ།། ",
            "གཉིས་པ་རྟེན་སེམས་དགག་པ་།",
            "མདོ་སྡེ་པ་དང་",
            "སེམས་ཙམ་པ་དག་རྟེན་བདག་མེད་པ་ནི་བདེན་མོད་ཀྱི་ཉོན་མོངས་ཅན་གྱི་སེམས་ལ་བརྟེན་ནས་ཉོན་མོངས་རྣམས་སྐྱེ་བར་འགྱུར་།",
            "ལྷན་ཅིག་འབྱུང་གང་ཕན་ཚུན་འབྲས། །",
            "ཞེས་པའི་ཚུལ་གྱིས་སེམས་དེ་ཡང་ཉོན་མོངས་དང་ལྷན་ཅིག་ཏུ་སྐྱེ་བ་ཡིན་ནོ་ཞེས་ཟེར་རོ། །",
            " དེ་དགག་པ་།",
            "རྟེན་ཉོན་མོངས་ཅན་གྱི་སེམས་ཉོན་མོངས་ལ་ལྔར་མེད་པས་མ་གྲུབ་པ་དང༌། ",
            "ཞར་ལ་ཉོན་མོངས་པ་ཡང་ཉོན་མོངས་ལ་ལྔར་མེད་པས་མ་གྲུབ་པ་གཉིས་ལས། ",
            "དང་པོ་",
            "༼ཉོན་མོངས་ཅན་གྱི་སེམས་ཉོན་མོངས་ལ་ལྔར་མེད་པས་མ་གྲུབ་པ་༽ནི། ",
            "རང་ལུས་ལྟ་བཞིན་ཉོན་མོངས་རྣམས། །",
            " ཉོན་མོངས་ཅན་ལ་རྣམ་ལྔར་མེད།།",
            ""
        ],
        [
            "འོག་གི་རང་ལུས་ཕུང་པོ་ལ་བརྟེན་ནས་",
            "བདག་ཏུ་ལྟ་བའི་བདག་དེ་ཕུང་པོ་ལྔར་མེད་པ་བཞིན། ",
            "ཀུན་ནས་ཉོན་མོངས་པར་བྱ་བའི་",
            "ཉོན་མོངས་ཅན་གྱི་སེམས་།",
            "སེམས་ཀུན་ནས་ཉོན་མོངས་པར་",
            "བྱེད་པའི་ཉོན་མོངས་པ་ལ་དེ་ཉིད་དང་གཞན་དང་",
            "དེའི་རྟེན་དང་དེ་ལ་བརྟེན་པ་དང་དེ་དང་ལྡན་པའི་",
            "རྣམ་པ་ལྔར་མེད་དེ་དེ་",
            "ཉིད་ཡིན་ན་བྱེད་པ་པོ་དང་ལས་གཅིག་ཏུ་འགྱུར་བ་དང༌། ",
            "དེ་ལས་གཞན་ཡིན་ན་",
            "ཉོན་མོངས་ལ་མ་ལྟོས་པའི་ཉོན་མོངས་ཅན་",
            "ཡོད་པར་འགྱུར་བས་དགྲ་བཅོམ་པ་ལ་ཡང་",
            "དེ་ཡོད་པར་འགྱུར་བ་དང༌། ",
            "ངོ་བོ་གཞན་དུ་མ་གྲུབ་པས་",
            "རྟེན་དང་བརྟེན་པ་མི་འཐད་ཅིང་",
            "དེ་ཉིད་དང་གཞན་དུ་མེད་པས་ཐ་དད་",
            "ཐ་མི་དད་ཀྱི་ལྡན་པ་མི་འཐད་པའི་ཕྱིར་རོ། །",
            " གཉིས་པ་༼ཞར་ལ་ཉོན་མོངས་པ་ཡང་ཉོན་མོངས་ལ་",
            "ལྔར་མེད་པས་མ་གྲུབ་པ་༽ནི། ",
            "རང་ལུས་ལྟ་བཞིན་ཉོན་མོངས་ཅན། །",
            " ཉོན་མོངས་པ་ལ་རྣམ་ལྔར་མེད།། ",
            "རང་ལུས་ཕུང་པོ་ལ་བརྟེན་ནས་",
            ""
        ],
        [
            "བདག་ཏུ་ལྟ་བའི་བདག་དེ་ཕུང་པོ་ལ་རྣམ་པ་ལྔར་མེད་པ་བཞིན་",
            "སེམས་ཀུན་ནས་ཉོན་མོངས་པར་བྱེད་པའི་ཉོན་མོངས་པ་རྣམས་",
            "ནི་ཉོན་མོངས་པར་བྱ་བའི་ཉོན་མོངས་ཅན་གྱི་སེམས་ལ་",
            "ངོ་བོ་དེ་ཉིད་དང་གཞན་དང་དེ་དང་ལྡན་པ་དང་དེའི་རྟེན་དང་",
            "དེ་ལ་བརྟེན་པའི་རྣམ་པ་ལྔར་དཔྱད་ན་མེད་དེ་",
            "རིམ་པ་ལྟར་ལས་དང་བྱེད་པོ་གཅིག་ཏུ་འགྱུར་བའི་ཕྱིར་དང༌། ",
            "ཉོན་མོངས་ཅན་ལ་མ་ལྟོས་པའི་ཉོན་མོངས་ཡོད་པར་འགྱུར་བས་རྟེན་མེད་པའི་ཉོན་མོངས་ཡོད་པར་ཐལ་བ་དང༌། ",
            "དེ་ཉིད་དང་གཞན་དུ་མ་གྲུབ་པས་དང༌། ",
            "ངོ་བོ་ཐ་དད་དུ་མ་གྲུབ་པའི་ཕྱིར་རོ། །",
            " གསུམ་པ་",
            "༼རྒྱུ་མེད་པའི་རྟགས་ཀྱིས་དགག་པ་༽ནི། ",
            "སྡུག་དང་མི་སྡུག་ཕྱིན་ཅི་ལོག། ",
            "རང་བཞིན་ལས་ནི་ཡོད་མིན་ན།། ",
            "སྡུག་དང་མི་སྡུག་ཕྱིན་ཅི་ལོག། ",
            "བརྟེན་ནས་ཉོན་མོངས་གང་དག་ཡིན།།",
            ""
        ],
        [
            "སྔར་བཤད་པ་ལྟར་ཉོན་མོངས་པ་དེ་དག་སྡུག་མི་སྡུག་ཕྱིན་ཅི་ལོག་ལ་བརྟེན་ནས་འབྱུང་བ་ཡིན་།",
            "དེ་དག་བརྟེན་ནས་",
            "འབྱུང་བ་དང༌། ",
            "དགག་པ་འཆད་པར་འགྱུར་བའི་ཕྱིར་སྡུག་པ་དང་མི་སྡུག་པ་དང་",
            "ཕྱིན་ཅི་ལོག་རང་བཞིན་ལས་ནི་ཡོད་པ་མིན་པའི་ཕྱིར་།",
            "རྒྱུ་སྡུག་དང་མི་སྡུག་ཕྱིན་ཅི་ལོག་ལ་བརྟེན་ནས་ཉོན་མོངས་གང་དག་ཡིན་།",
            "གང་གི་ས་བོན་བརྫུན་པ་དེའི། །",
            "སྐྱེ་བ་བདེན་པ་ག་ལ་ཞིག །",
            "ཅེས་པའི་ཚུལ་གྱིས་རྒྱུ་བརྫུན་པ་ལས་བྱུང་བའི་ཕྱིར་ཉོན་མོངས་པ་རང་བཞིན་དུ་མེད་དོ་ཞེས་པའོ།། ",
            "བཞི་པ་",
            "༼དམིགས་པ་མེད་པའི་རྟགས་ཀྱིས་དགག་པ་༽ནི། ",
            "གཟུགས་སྒྲ་རོ་དང་རེག་པ་དང༌། །",
            " དྲི་དང་ཆོས་དག་རྣམ་དྲུག་ནི། །",
            " གཞི་སྟེ་འདོད་ཆགས་ཞེ་སྡང་དང༌། །",
            " གཏི་མུག་གི་ནི་ཡིན་པར་བརྟགས།།",
            ""
        ],
        [
            "གཟུགས་སྒྲ་རོ་དང་རེག་པ་དང༌། །",
            " དྲི་དང་ཆོས་དག་འབའ་ཞིག་སྟེ།། ",
            "དྲི་ཟའི་གྲོང་ཁྱེར་ལྟ་བུ་དང༌། །",
            " སྨིག་རྒྱུ་རྨི་ལམ་འདྲ་བ་ཡིན།། ",
            "དེ་དག་གི་གཞིའམ་དམིགས་པ་ཡོད་པའི་ཕྱིར་",
            "ཡོད་དོ་ཞེ་།",
            "གཟུགས་སྒྲ་རོ་དང་རེག་པ་དང༌། །",
            "དྲི་དང་ཆོས་དག་རྣམ་དྲུག་ནི། །",
            "དམིགས་པའི་གཞི་སྟེ་གང་གི་གཞི་ཡིན་ཅེ་།",
            "འདོད་ཆགས་ཞེ་སྡང་དང༌། ",
            "གཏི་མུག་གི་ནི་གཞི་ཡིན་པར་",
            "ཁྱེད་ཅག་གིས་བརྟགས་མོད་ཀྱི། ",
            "འོན་ཀྱང་གཟུགས་སྒྲ་རོ་དང་རེག་པ་དང༌། ",
            "དྲི་དང་ཆོས་དག་ནི་",
            "བློས་བརྟགས་པ་ཙམ་འབའ་ཞིག་ཡིན་གྱི་",
            "བདེན་པས་སྟོང་པས་དེ་ལ་དམིགས་པའི་",
            "ཉོན་མོངས་པ་ཡང་རང་བཞིན་མེད་དེ",
            "མོ་གཤམ་གྱི་བུ་ལ་དམིགས་པའི་ཉོན་མོངས་པ་བཞིན་ནོ།།",
            ""
        ],
        [
            "གལ་ཏེ་དེ་དག་རང་བཞིན་མེད་ན་ཇི་ལྟར་སྣང་ཞེ་།",
            "སྣང་བ་དེ་ནི་དྲི་ཟའི་གྲོང་ཁྱེར་ལྟ་བུ་དང༌། ",
            "སྨིག་རྒྱུའི་ཆུ་དང་རྨི་ལམ་དང་འདྲ་བར་བློ་འཁྲུལ་པ་ལ་",
            "དེ་ལྟར་སྣང་བ་ཡིན་པས་བརྫུན་པ་རང་བཞིན་མེད་པ་ཡིན་ནོ་ཞེས་པའོ།། ",
            "༼གཉིས་པ་",
            "༽བྱེ་བྲག་ཏུ་དགག་པ་།",
            "འདོད་ཆགས་ཞེ་སྡང་དགག་པ་དང༌། ",
            "གཏི་མུག་དགག་པ་གཉིས་ལས། ",
            "དང་པོ་",
            "༼འདོད་ཆགས་ཞེ་སྡང་དགག་པ་༽ལ་གཉིས་།",
            "དེའི་རྒྱུ་སྡུག་མི་སྡུག་དགག་པ་དང༌། ",
            "དེས་འབྲས་བུ་ཁེགས་པའོ།།",
            "དང་པོ་",
            "༼རྒྱུ་སྡུག་མི་སྡུག་དགག་པ་༽ལ་ཡང་རྟེན་བརྫུན་པས་དང༌། ",
            "ཕན་ཚུན་བརྟེན་པས་དགག་པ་གཉིས་ལས། ",
            "དང་པོ་",
            "༼རྟེན་བརྫུན་པས་དགག་པ་༽ནི། ",
            "སྒྱུ་མའི་སྐྱེས་བུ་ལྟ་བུ་དང༌། །",
            " གཟུགས་བརྙན་འདྲ་བ་དེ་དག་ལ།།",
            ""
        ],
        [
            "སྡུག་པ་དང་ནི་མི་སྡུག་པ། །",
            " འབྱུང་བར་ཡང་ནི་ག་ལ་འགྱུར།། ",
            "རྟེན་གཟུགས་ལ་སོགས་པ་སྒྱུ་མའི་སྐྱེས་བུ་ལྟ་བུ་དང༌། ",
            "གཟུགས་བརྙན་དང་འདྲ་བའི་བརྫུན་པ་རང་བཞིན་མེད་པ་དེ་དག་ལ་",
            "སྡུག་པ་དང་ནི་མི་སྡུག་པའི་རྣམ་པ་བྷ་བའི་སྒྲ་འབྱུང་བ་དང་དངོས་པོ་ལ་འཇུག་པས་དངོས་པོར་ཡང་ནི་ག་ལ་འགྱུར་ཏེ་",
            "སྡུག་མི་སྡུག་གི་རྣམ་པ་དངོས་པོར་བདེན་པ་མེད་དོ་ཞེས་པའོ།། ",
            "གཉིས་པ་",
            "༼ཕན་ཚུན་བརྟེན་པས་དགག་པ་།",
            "༼དང་པོ་",
            "༽རེ་ཞིག་སྡུག་པ་དགག་པ་ནི། ",
            "གང་ལ་བརྟེན་ནས་སྡུག་པ་ཞེས། །",
            " གདགས་པར་བྱ་བ་མི་སྡུག་པ། །",
            " སྡུག་ལ་",
            ""
        ],
        [
            "མི་ལྟོས་ཡོད་མིན་པས། །",
            " དེ་ཕྱིར་སྡུག་པ་འཐད་མ་ཡིན།། ",
            "གལ་ཏེ་དངུལ་བུམ་ལྟ་བུ་སྡུག་པ་འགའ་ཞིག་ཡོད་ན་",
            "མི་སྡུག་པ་ལ་མ་ལྟོས་པར་རམ་ལྟོས་ནས་།",
            "དང་པོ་ལྟར་ནི་མི་རུང་།",
            "དེ་གསེར་བུམ་པས་ཀྱང་སྡུག་པར་ཐལ་བའི་ཕྱིར་རོ། །",
            "གཉིས་པ་ལྟར་།",
            "ཟངས་བུམ་ལྟ་བུ་མི་སྡུག་པ་གང་ལ་བརྟེན་ནས་",
            "དེ་སྡུག་པ་ཞེས་གདགས་པར་རམ་གཞག་པར་བྱ་བའི་",
            "ལྟོས་ས་ཟངས་བུམ་མི་སྡུག་པ་དེ་ཉིད་ཀྱང་",
            "དངུལ་བུམ་སྡུག་པ་རང་ལ་མ་ལྟོས་པར་ཡོད་པ་མིན་ཏེ",
            ""
        ],
        [
            "དེ་ངོ་བོ་ཉིད་ཀྱིས་མི་སྡུག་ན་",
            "རྫ་བུམ་པས་ཀྱང་མི་སྡུག་པར་འགྱུར་བའི་ཕྱིར་རོ། །",
            "དེས་ན་ལྟོས་ས་མི་སྡུག་པ་སྔར་མ་གྲུབ་པ་དེའི་ཕྱིར་དེ་ལ་ལྟོས་ནས་",
            "ཀྱང་སྡུག་པ་འཐད་པ་མ་ཡིན་ནོ།། ",
            "༼གཉིས་པ་༽མི་སྡུག་པ་དགག་པ་ནི། ",
            "གང་ལ་བརྟེན་ནས་མི་སྡུག་པར། །",
            " གདགས་པར་བྱ་བ་སྡུག་པ་ནི། །",
            " མི་སྡུག་མི་ལྟོས་ཡོད་མིན་པས། །",
            " དེ་ཕྱིར་མི་སྡུག་འཐད་མ་ཡིན།། ",
            "ཡང་ཟངས་བུམ་ལྟ་བུ་མི་སྡུག་པ་འགའ་ཞིག་ཡོད་ན་",
            "སྡུག་པ་ལ་མ་ལྟོས་པར་རམ་ལྟོས་ནས་།",
            ""
        ],
        [
            "དང་པོ་ལྟར་ནི་མི་རུང་།",
            "དེ་རྫ་བུམ་པས་ཀྱང་མི་སྡུག་པར་ཐལ་བའི་ཕྱིར་རོ། །",
            " གཉིས་པ་ལྟར་།",
            "དངུལ་བུམ་ལྟ་བུ་སྡུག་པ་གང་ལ་བརྟེན་ནས་",
            "དེ་མི་སྡུག་པར་གདགས་པར་རམ་",
            "གཞག་པར་བྱ་བའི་ལྟོས་ས་དངུལ་བུམ་སྡུག་པ་དེ་ཉིད་ཀྱང་ནི་",
            "ཟངས་བུམ་མི་སྡུག་པ་རང་ལ་མ་ལྟོས་པར་ཡོད་པ་མིན་ཏེ",
            "དེ་ངོ་བོ་ཉིད་ཀྱིས་སྡུག་ན་",
            "གསེར་བུམ་པས་ཀྱང་སྡུག་པར་ཐལ་བའི་ཕྱིར་རོ། །",
            "དེས་ན་ལྟོས་ས་སྡུག་པ་སྔར་མ་གྲུབ་པ་དེའི་ཕྱིར་དེ་ལ་ལྟོས་ནས་",
            ""
        ],
        [
            "ཀྱང་མི་སྡུག་པ་འཐད་པ་མ་ཡིན་ནོ།། ",
            "གཉིས་པ་༼དེས་འབྲས་བུ་ཁེགས་པ་༽ནི། ",
            "སྡུག་པ་ཡོད་པ་མ་ཡིན་ན།། ",
            "འདོད་ཆགས་ཡོད་པར་ག་ལ་འགྱུར།། ",
            "མི་སྡུག་ཡོད་པ་མ་ཡིན་ན།། ",
            "ཞེ་སྡང་ཡོད་པར་ག་ལ་འགྱུར།། ",
            "དེ་ལྟར་ཡུལ་སྡུག་པ་ཡོད་པ་མ་ཡིན་ན་",
            "དེའི་འབྲས་བུ་འདོད་ཆགས་རང་བཞིན་དུ་ཡོད་པར་ག་ལ་འགྱུར་།",
            ""
        ],
        [
            "རྒྱུ་མི་སྡུག་པ་ཡོད་པ་མ་ཡིན་ན་",
            "དེའི་འབྲས་བུ་ཞེ་སྡང་འབྱུང་བར་ཏེ་",
            "དངོས་པོར་ཡོད་པར་ག་ལ་འགྱུར་ཞེས་པའོ།། ",
            "༼གཉིས་པ་༽རྒྱུ་ཕྱིན་ཅི་ལོག་མ་གྲུབ་པས་",
            "གཏི་མུག་དགག་པ་ལ་གཉིས་།",
            "ཕྱིན་ཅི་ལོག་དགག་པ་དང༌། ",
            "དེ་བཀག་པའི་འབྲས་བུའོ།།",
            "དང་པོ་༼ཕྱིན་ཅི་ལོག་དགག་པ་༽ལའང་",
            "ཕྱིན་ཅི་ལོག་མ་ལོག་གི་ཁྱད་པར་དགག་པ་དང༌། ",
            "དེ་དག་ཏུ་འཛིན་པ་པོའི་གང་ཟག་དགག་པ་གཉིས་ལས། ",
            "དང་པོ་༼ཕྱིན་ཅི་ལོག་མ་ལོག་གི་",
            "ཁྱད་པར་དགག་པ་༽ལ་གསུམ་།",
            "ཡུལ་ཅིར་ཡང་མ་གྲུབ་པས་མཚུངས་པ་དང༌། ",
            "ཡུལ་ཡོད་མེད་ལ་མཚུངས་པ་དང༌། ",
            "འཛིན་པ་ཙམ་མ་གྲུབ་པའོ།།",
            "དང་པོ་༼ཡུལ་ཅིར་ཡང་མ་གྲུབ་པས་",
            "མཚུངས་པ་༽ལ་གནས་ལུགས་ལ",
            ""
        ],
        [
            "ས་བཟློག་པར་འཛིན་པས་ཕྱིན་ལོག་ཡིན་ན་",
            "རྟག་འཛིན་ལོག་པར་མི་འགྱུར་བ་དང༌། ",
            "བཟུང་བ་ལྟར་མི་གནས་པས་ཕྱིན་ལོག་ཡིན་ན་",
            "མི་རྟག་པར་འཛིན་པ་མ་ལོག་པར་མི་འགྲུབ་པ་གཉིས་ལས། ",
            "དང་པོ་",
            "༼གནས་ལུགས་ལ",
            "ས་བཟློག་པར་འཛིན་པས་ཕྱིན་ལོག་ཡིན་ན་",
            "རྟག་འཛིན་ལོག་པར་མི་འགྱུར་བ་༽ནི། ",
            "གལ་ཏེ་མི་རྟག་རྟག་པ་ཞེས། །",
            " དེ་ལྟར་འཛིན་པ་ལོག་ཡིན་ན། ",
            "སྟོང་ལ་མི་རྟག་ཡོད་མིན་པས། །",
            " འཛིན་པ་ཇི་ལྟར་ལོག་པ་ཡིན།།",
            ""
        ],
        [
            "སྤྱིར་ཕུང་པོ་ལྔ་སྐད་ཅིག་གཉིས་པར་",
            "འཇིག་པས་མི་རྟག་པ་དང༌། ",
            "དེ་ཉིད་ཀྱིས་གནོད་པ་དང་བཅས་པས་སྡུག་བསྔལ་བ་དང༌། ",
            "ལུས་མི་གཙང་བའི་རྫས་སུམ་ཅུ་རྩ་དྲུག་གིས་",
            "གང་བས་མི་གཙང་བ་དང༌། ",
            "ཕུང་པོ་བདག་དོན་གཞན་དང་ངོ་བོར་གྱུར་པའི་",
            "བདག་གིས་སྟོང་པས་བདག་མེད་པ་།",
            "རྟག་པ་དང་བདེ་བ་དང་གཙང་བ་དང་",
            "བདག་ཏུ་འཛིན་པ་ཕྱིན་ཅི་ལོག་ཡིན་ནོ་",
            "ཞེས་རྣམ་པར་འཇོག་པ་ཡིན་།",
            "ཅི་ཕུང་པོ་མི་རྟག་པ་ལ་སོགས་པར་གནས་པ་ལ་",
            "རྟག་སོགས་སུ་འཛིན་པས་སམ། ",
            "རྟག་སོགས་སུ་མི་གནས་པ་ལ་རྟག་སོགས་སུ་",
            "འཛིན་པས་ཕྱིན་ཅི་ལོག་ཡིན་གྲང༌། ",
            "སྔ་མ་ལྟར་གལ་ཏེ་ཕུང་པོ་མི་རྟག་པར་",
            "གནས་པ་ལ་རྟག་པ་ཞེས་དེ་ལྟར་འཛིན་པས་",
            "ལོག་པར་འཇོག་པ་ཡིན་ན་",
            "ཞེས་ལྡོག་ཁྱབ་བསྟན་ནས",
            "ཕུང་པོ་ཆོས་ཅན། ",
            "རྟག་པར་འཛིན་པའང་ཇི་ལྟར་ལོག་པ་ཡིན་།",
            "ཕུང་པོ་རང་བཞིན་སྟོང་པ་ལ་",
            "རྣལ་མའི་མི་རྟག་པ་ཡང་",
            "ཡོད་པ་མིན་པའི་ཕྱིར་རོ། །",
            "དེ་བཞིན་དུ། ",
            "གལ་ཏེ་སྡུག་བསྔལ་བདེའོ་ཞེས། ། ",
            "དེ་ལྟར་འཛིན་པ་ལོག་ཡིན་།",
            ""
        ],
        [
            "སྟོང་ལ་སྡུག་བསྔལ་ཡོད་མིན་པས། ། ",
            "འཛིན་པའང་ཇི་ལྟར་ལོག་པ་ཡིན།། ",
            "ཞེས་ལྷག་མ་གསུམ་ལ་ཡང་སྦྱར་རོ། །",
            " གཉིས་པ་༼བཟུང་བ་ལྟར་མི་གནས་པས་",
            "ཕྱིན་ལོག་ཡིན་ན་མི་རྟག་པར་འཛིན་པ་",
            "མ་ལོག་པར་མི་འགྲུབ་པ་༽ནི། ",
            "གལ་ཏེ་མི་རྟག་རྟག་གོ་ཞེས། །",
            " དེ་ལྟར་འཛིན་པ་ལོག་ཡིན་ན། ",
            "སྟོང་ལ་མི་རྟག་པའོ་ཞེས། ། ",
            "འཛིན་པའང་ཇི་ལྟར་ལོག་མ་ཡིན།། ",
            "ཕྱི་མ་ལྟར་གལ་ཏེ་རྟག་པ་ཤེས་བྱ་ལ་མེད་པ་ལ་",
            "རྟག་གོ་ཞེས། ",
            "དེ་ལྟར་འཛིན་པས་ལོག་པ་ཡིན་ནོ།།",
            "ཞེས་འཇོག་པ་ཡིན་ན་ཞེས་རྣལ་ཁྱབ་བསྟན་།",
            ""
        ],
        [
            "ཕུང་པོ་ཆོས་ཅན། དེ་ལ་མི་རྟག་པའོ་ཞེས། ",
            "འཛིན་པའང་ཇི་ལྟར་ལོག་པ་མ་ཡིན་།",
            "ཕུང་པོ་རང་བཞིན་སྟོང་པ་ལ་ཇི་ལྟར་བཟུང་བ་ལྟར་གྱི་",
            "མི་རྟག་པ་ཡང་མེད་པའི་ཕྱིར་རོ། །",
            "དེ་བཞིན་དུ། ",
            "གལ་ཏེ་བདེ་མེད་བདེའོ་ཞེས། །",
            " དེ་ལྟར་འཛིན་པ་ལོག་ཡིན་ན། ",
            "སྟོང་ལ་སྡུག་བསྔལ་ཡིན་ནོ་ཞེས། །",
            " འཛིན་པའང་ཇི་ལྟར་ལོག་མ་ཡིན།། ",
            "ཞེས་པ་ལ་སོགས་པ་ལྷག་མ་གསུམ་ལ་ཡང་སྦྱར་རོ། །",
            "དེ་ལྟར་འདོད་ན་",
            "ཕྱིན་ཅི་མ་ལོག་པ་མེད་པས་དེ་ལ་ལྟོས་པའི་",
            "ཕྱིན་ཅི་ལོག་ཀྱང་མེད་པར་གྲུབ་བོ། ། ",
            "གཉིས་པ་༼ཡུལ་ཡོད་མེད་ལ་མཚུངས་པ་༽ནི། ",
            "གལ་ཏེ་བདག་དང་གཙང་བ་དང༌། །",
            " རྟག་དང་བདེ་བ་ཡོད་ན་",
            ""
        ],
        [
            "ནི། ། ",
            "བདག་དང་གཙང་དང་རྟག་པ་དང༌། །",
            " བདེ་བ་ཕྱིན་ཅི་ལོག་མ་ཡིན།། ",
            "གལ་ཏེ་བདག་དང་གཙང་བ་དང༌། །",
            " རྟག་དང་བདེ་བ་མེད་ན་ནི། །",
            " བདག་མེད་མི་གཙང་མི་རྟག་དང༌། །",
            " སྡུག་བསྔལ་ཡོད་པ་མ་ཡིན་ནོ།། ",
            "གཞན་ཡང་འོག་གི་གལ་ཏེ་ཕུང་པོ་ལ་",
            "བདག་དང་གཙང་བ་དང༌། ",
            "རྟག་པ་དང་བདེ་བ་ཤེས་བྱ་ལ་",
            "ཡོད་ན་",
            "ནི་ཡུལ་བདག་དང་གཙང་བ་དང་རྟག་པ་དང་",
            "བདེ་བ་དག་ཤེས་བྱ་ཕྱིན་ཅི་ལོག་གི་རྣམ་པའམ་",
            "ཡུལ་ཅན་དེ་དག་ཏུ་འཛིན་པ་ཤེས་བྱ་ལ",
            ""
        ],
        [
            "ས་ཕྱིན་ཅི་ལོག་ཏུ་འཛིན་པ་མ་ཡིན་ནོ།།",
            "ཡང་གལ་ཏེ་ཕུང་པོའམ་ཤེས་བྱ་ལ་",
            "བདག་དང་གཙང་བ་དང་རྟག་པ་དང་",
            "བདེ་བ་མེད་ན་ནི་དེ་དག་མེད་པར་མ་ཟད་ཀྱི་",
            "དེ་ལ་ལྟོས་པའི་བཀག་ཆོས་བདག་མེད་དང་",
            "མི་གཙང་དང་མི་རྟག་དང་སྡུག་བསྔལ་",
            "ཞེས་བྱ་བ་ཤེས་བྱ་ཕྱིན་ཅི་མ་ལོག་པའི་",
            "རྣམ་པ་བཞི་ཡང་ཡོད་པ་མ་ཡིན་པས་",
            "བརྒྱད་ཅར་ཕྱིན་ཅི་ལོག་ཏུ་འགྱུར་བ་ཡིན་ནོ།།",
            "དེ་ལྟར་འདོད་ན་",
            "ཕྱིན་ཅི་མ་ལོག་པ་མེད་པས་དེ་ལ་ལྟོས་པའི་",
            "ཡུལ་ཕྱིན་ལོག་གི་རྣམ་པའམ་ཡུལ་ཅན་ཕྱིན་ཅི་ལོག་ཏུ་",
            "འཛིན་པ་ཡོད་པ་མ་ཡིན་པར་གྲུབ་བོ། །",
            " གསུམ་པ་༼འཛིན་པ་ཙམ་མ་གྲུབ་པ་༽ནི། ",
            "གང་གིས་འཛིན་དང་འཛིན་གང་དང༌། །",
            " འཛིན་པ་པོ་དང་གང་གཟུང་བ། ། ",
            "ཐམས་ཅད་ཉེ་བར་ཞི་བ་སྟེ།།",
            ""
        ],
        [
            "དེ་ཕྱིར་འཛིན་པ་ཡོད་མ་ཡིན།། ",
            "དེ་ལྟར་ལོག་མ་ལོག་ཏུ་འཛིན་པ་བཀག་ཀྱང་",
            "འཛིན་པའི་བྱ་བ་ཙམ་མ་བཀག་པས་ཡོད་ལ་",
            "དེ་ཡོད་པས་དེའི་སྒྲུབ་བྱེད་བྱེད་པ་དང་",
            "བྱེད་པ་པོ་དང་ལས་ཀྱང་ཡོད་པས་",
            "ཁོ་བོ་ཅག་གི་ཕྱོགས་གྲུབ་བོ་ཞེ་།",
            "མ་ཡིན་།",
            "བྱེད་པའམ་ཕྱིན་ཅི་ལོག་གི་རྣམ་པ་",
            "རྟག་པ་ལ་སོགས་པ་གང་གིས་འཛིན་པ་དང༌། ",
            "འཛིན་པའི་བྱ་བ་གང་ཡིན་པ་དང༌། ",
            "འཛིན་པ་པོ་བདག་གམ་སེམས་དང༌། ",
            "གང་གཟུང་བར་བྱ་བའི་ཡུལ་གཟུགས་ལ་སོགས་པ་",
            "ཐམས་ཅད་རྐྱེན་བརྟག་པར་སྤྱི་ལྡོག་ནས་",
            "སྐྱེ་བ་བཀག་པས་སམ། ",
            "ཡང།",
            ""
        ],
        [
            "གལ་ཏེ་མི་རྟག་རྟག་པ་ཞེས། །",
            "དེ་ལྟར་འཛིན་པ་ལོག་ཡིན་ན།།",
            "ཞེས་དང༌། ",
            "བདག་གི་ཡོད་ཉིད་མེད་ཉིད་ནི། །",
            " ཇི་ལྟ་བུར་ཡང་གྲུབ་པ་མེད།། ",
            "རང་ལུས་ལྟ་བཞིན་ཉོན་མོངས་ཅན། །",
            " ཉོན་མོངས་པ་ལ་རྣམ་ལྔར་མེད།། ",
            "ཅེས་དང༌། ",
            "གཟུགས་སྒྲ་རོ་དང་རེག་པ་དང༌། །",
            "དྲི་དང་ཆེས་དག་འབའ་ཞིག་སྟེ།།",
            "དྲི་ཟའི་གྲོང་ཁྱེར་ལྟ་བུ་དང༌། །",
            "ཞེས་སོ་སོའི་རང་ལྡོག་ནས་བཀག་པས་",
            "ཐམས་ཅད་ཉེ་བར་ཞི་བ་།",
            "དེའི་ཕྱིར་འཛིན་པ་ཙམ་པོ་ཡང་ཡོད་པ་མ་ཡིན་།",
            ""
        ],
        [
            "དེ་མེད་པས་ཕྱིན་ཅི་ལོག་དང་མ་ལོག་པར་",
            "འཛིན་པ་ཡང་མེད་པར་གྲུབ་བོ། །",
            " གཉིས་པ་༼དེ་དག་ཏུ་འཛིན་པ་པོའི་",
            "གང་ཟག་དགག་པ་།",
            "ལོག་པ་དང་མ་ལོག་པར་འཛིན་པ་པོའི་",
            "གང་ཟག་སྤྱིར་དགག་པ་དང༌། ",
            "བྱེ་བྲག་ཏུ་ཕྱིན་ལོག་གི་འཛིན་པ་པོ་",
            "དགག་པ་གཉིས་ལས། ",
            "དང་པོ་༼ལོག་པ་དང་མ་ལོག་པར་འཛིན་པ་པོའི་",
            "གང་ཟག་སྤྱིར་དགག་པ་༽ནི། ",
            "ལོག་པའམ་ཡང་དག་ཉིད་དུ་ནི། །",
            " འཛིན་པ་ཡོད་པ་མ་ཡིན་ན། ",
            "གང་ལ་ཕྱིན་ཅི་ལོག་ཡོད་ཅིང༌། །",
            " གང་ལ་ཕྱིན་ཅི་མ་ལོག་ཡོད།། ",
            "ཕྱིན་ཅི་ལོག་མ་ལོག་ནི་ཡོད་པ་ཉིད་དེ་",
            "དེ་དག་དང་ལྡན་པའམ་འཛིན་པ་པོའི་",
            "གང་ཟག་ཡོད་པའི་ཕྱིར་རོ་",
            "ཞེས་ཀྱང་བརྗོད་པར་མི་ནུས་།",
            "དེ་ལྟར་འཛིན་པ་ཙམ་མེད་པས་ཕྱིན་ཅི་ལོག་པའམ་",
            "དེ་ལ་ལྟོས་པའི་ཡང་དག་ཉིད་དུ་ནི། ",
            "འཛིན་པ་ཡོད་པ་མ་ཡིན་།",
            "གང་ཟག་གང་ལ་ཕྱིན་ཅི་ལོག་ཡོད་ཅིང༌། ",
            "གང་ཟག་གང་ལ་ཕྱིན་ཅི་མ་ལོག་ཡོད་དེ་",
            "དེ་གཉིས་དང་ལྡན་པའང་མེད་དོ་ཞེས་པའོ།།",
            ""
        ],
        [
            "གཉིས་པ་༼བྱེ་བྲག་ཏུ་ཕྱིན་ལོག་གི་",
            "འཛིན་པ་པོ་དགག་པ་།",
            "རྟེན་གསུམ་ལ་མི་སྲིད་པ་དང༌། ",
            "མཐའ་གསུམ་ལས་མ་སྐྱེས་པ་གཉིས་ལས། ",
            "དང་པོ་༼རྟེན་གསུམ་ལ་མི་སྲིད་པ་༽ནི། ",
            "ཕྱིན་ཅི་ལོག་ཏུ་གྱུར་པ་ལ།། ",
            "ཕྱིན་ཅི་ལོག་དག་མི་སྲིད་དེ།། ",
            "ཕྱིན་ཅི་ལོག་ཏུ་མ་གྱུར་ལ།། ",
            "ཕྱིན་ཅི་ལོག་དག་མི་སྲིད་དེ།། ",
            "ཕྱིན་ཅི་ལོག་ཏུ་འགྱུར་བཞིན་ལ།།",
            ""
        ],
        [
            "ཕྱིན་ཅི་ལོག་དག་མི་སྲིད་དེ།། ",
            "གང་ལ་ཕྱིན་ཅི་ལོག་སྲིད་པ། །",
            " བདག་ཉིད་ཀྱིས་ནི་རྣམ་པར་དཔྱོད།། ",
            "གཞན་ཡང་ཡུལ་ལམ་བརྟེན་ཕྱིན་ཅི་ལོག་ཏུ་",
            "གྱུར་པ་ལ་ནི་ཕྱིན་ཅི་ལོག་དག་མི་སྲིད་དེ་",
            "དེའི་བྱ་བ་འགགས་པའི་ཕྱིར་དང༌། ",
            "དོན་མེད་པའི་ཕྱིར་རོ། །",
            "ཕྱིན་ཅི་ལོག་ཏུ་མ་གྱུར་པ་ལའང་ནི་",
            "ཕྱིན་ཅི་ལོག་དག་མི་སྲིད་དེ་",
            "དེའི་བྱ་བ་མ་སྐྱེས་པའི་ཕྱིར་དང༌། ",
            "ཕན་ཚུན་འགལ་བའི་ཕྱིར་རོ། །",
            "ཕྱིན་ཅི་ལོག་ཏུ་འགྱུར་བཞིན་ལའང་ནི་",
            "ཕྱིན་ཅི་ལོག་དག་མི་སྲིད་དེ་གྱུར་མ་གྱུར་ལ",
            "ས་གཞན་པའི་དེ་མེད་པའི་ཕྱིར་དང༌། ",
            "དེའི་བྱ་བ་གཉིས་མེད་པའི་ཕྱིར་རོ། །",
            "དེའི་ཕྱིར་ཡུལ་ལ་མ་བརྟེན་གྱི་གང་ཟག་གང་ལ་",
            "ཕྱིན་ཅི་ལོག་སྲིད་ཅེས་བདག་ཉིད་གཟུ་བོར་གྱུར་པའི་",
            "ཤེས་རབ་ཀྱིས་ནི་རྣམ་པར་དཔྱོད་ཅིག་སྟེ་",
            "དེ་ལྟར་དཔྱད་ན་ཕྱིན་ཅི་ལོག་དང་",
            "ལྡན་པ་མེད་དོ་ཞེས་པའོ།། ",
            "གཉིས་པ་༼མཐའ་གསུམ་ལས་མ་སྐྱེས་པ་༽ནི། ",
            "ཕྱིན་ཅི་ལོག་རྣམས་མ་སྐྱེས་ན།།",
            ""
        ],
        [
            "ཇི་ལྟ་བུར་ན་ཡོད་པར་འགྱུར།། ",
            "ཕྱིན་ཅི་ལོག་རྣམས་སྐྱེ་མེད་ན།། ",
            "ཕྱིན་ཅི་ལོག་ཅན་ག་ལ་ཡོད།། ",
            "དངོས་པོ་བདག་ལས་མི་སྐྱེ་སྟེ།། ",
            "གཞན་ལས་སྐྱེ་བ་ཉིད་མ་ཡིན།། ",
            "བདག་དང་གཞན་ལས་ཀྱང་མིན་ན།།",
            ""
        ],
        [
            "ཕྱིན་ཅི་ལོག་ཅན་ག་ལ་ཡོད།། ",
            "ཡང་ཕྱིན་ཅི་ལོག་རྣམས་མ་སྐྱེས་།",
            "ཇི་ལྟ་བུར་ན་ཡོད་པར་།",
            "དེ་ལྟར་ཕྱིན་ཅི་ལོག་རྣམས་སྐྱེ་བ་མེད་པས་མེད་།",
            "ཕྱིན་ཅི་ལོག་ཅན་ག་ལ་།",
            "དེ་མ་སྐྱེས་པར་མ་གྲུབ་བོ་ཞེ་།",
            ""
        ],
        [
            "ཕྱིན་ཅི་ལོག་གི་དངོས་པོ་བདག་ལས་མི་སྐྱེ་།",
            "གཞན་ལས་སྐྱེ་བ་ཉིད་མ་ཡིན།།",
            "བདག་དང་གཞན་ལས་ཀྱང་མིན་ན།།",
            "ཕྱིན་ཅི་ལོག་ཅན་ག་ལ་ཡོད།།",
            "ཅེས་པ་སྟེ་འདིའི་དོན་སྔར་བཤད་ཟིན་ཏོ།།",
            "དེ་ལྟར་ཕྱིན་ཅི་ལོག་བཀག་།",
            ""
        ],
        [
            "༼གཉིས་པ་༽དེ་བཀག་པའམ་དེ་ལ་",
            "དཔྱད་པའི་འབྲས་བུ་ནི། ",
            "དེ་ལྟར་ཕྱིན་ཅི་ལོག་འགགས་པས། །",
            " མ་རིག་པ་ནི་འགག་པར་འགྱུར།། ",
            "མ་རིག་འགགས་པར་གྱུར་ན་ནི། །",
            " འདུ་བྱེད་ལ་སོགས་འགག་པར་འགྱུར།། ",
            "དེ་ལྟར་ཕྱིན་ཅི་ལོག་དཔྱད་ན་མ་རྙེད་པས་",
            "ཕྱིན་ཅི་ལོག་ཏུ་འཛིན་པ་ཀུན་རྫོབ་པ་འགག་པར་འགྱུར་།",
            "དེ་འགགས་པས་དེའི་འབྲས་བུ་མ་རིག་པ་ནི་",
            "ཀུན་རྫོབ་ཏུ་འགག་པར་འགྱུར་།",
            "རྒྱུ་མ་རིག་པ་འགགས་པར་གྱུར་ན་",
            "ནི་དེའི་འབྲས་བུ་འདུ་བྱེད་ལ་སོགས་པ་",
            "རྒ་ཤིའི་མཐར་ཐུག་པ་སྡུག་བསྔལ་གྱི་ཚོགས་",
            "ཐོག་མ་མེད་པའི་དུས་ནས་ཞུགས་པ་",
            "ཀུན་རྫོབ་པ་མ་ལུས་པའི་ས་བར་འགག་པར་འགྱུར་བས་",
            "དོན་ཆེན་པོ་ཅན་ཡིན་ནོ།།",
            ""
        ],
        [
            "དེ་ལྟར་ཉོན་མོངས་པ་བཀག་།",
            "༼གཉིས་པ་༽དེའི་སྒྲུབ་བྱེད་གཉེན་པོ་",
            "སྤོང་བའི་ཐབས་ཚོལ་བ་དགག་པ་ནི། ",
            "གལ་ཏེ་ལ་ལའི་ཉོན་མོངས་པ། །",
            " གང་དག་རང་བཞིན་གྱིས་ཡོད་ན།། ",
            "ཇི་ལྟ་བུར་ན་སྤོང་བར་འགྱུར།། ",
            "ཡོད་པ་སུ་ཞིག་སྤོང་བར་བྱེད།། ",
            "གལ་ཏེ་ལ་ལའི་ཉོན་མོངས་པ། །",
            " གང་དག་རང་བཞིན་གྱིས་མེད་ན།། ",
            "ཇི་ལྟ་བུར་ན་སྤོང་བར་འགྱུར།།",
            ""
        ],
        [
            "མེད་པ་སུ་ཞིག་སྤོང་བར་བྱེད།། ",
            "གལ་ཏེ་དེ་ལྟར་མ་རིག་པ་ལ་སོགས་པ་",
            "སྤོང་བའི་གཉེན་པོ་ཡོད་པའི་ཕྱིར་",
            "དེ་དག་ཀྱང་ཡོད་པ་ཉིད་།",
            "ནམ་མཁའི་ཨ་མྲའི་ལྕུག་མ་ལྟར་",
            "གཉེན་པོས་སྤོང་བ་མ་ཡིན་ནོ་ཞེ་།",
            "དེ་གཉེན་པོས་སྤོང་བ་ཉིད་",
            "དཔྱད་ན་ཡོད་པ་མ་ཡིན་།",
            "གལ་ཏེ་སྤོང་ན་རང་བཞིན་ཡོད་པའམ་མེད་པ་ཞིག་།",
            "དེ་ལ་གལ་ཏེ་གང་ཟག་ལ་ལའི་",
            "ཉོན་མོངས་པ་འདོད་ཆགས་ལ་སོགས་པ་",
            "གང་དག་རང་བཞིན་གྱིས་ཡོད་།",
            ""
        ],
        [
            "ཇི་ལྟ་བུར་ན་སྤོང་བར་འགྱུར་།",
            "དེའི་ཁྱབ་པ་ནི་རང་བཞིན་དུ་ཡོད་པ་",
            "སུ་ཞིག་སྤོང་བར་བྱེད་དེ་",
            "ནམ་མཁའི་མི་སྒྲིབ་པ་ལྟར་དེ་བཟློག་པར་མི་ནུས་པའི་ཕྱིར་རོ། །",
            "གལ་ཏེ་གང་ཟག་ལ་ལའི་ཉོན་མོངས་པ་འདོད་ཆགས་ལ་སོགས་པ་",
            "གང་དག་རང་བཞིན་གྱིས་མེད་ན་",
            "ཡང་དེ་ཁོ་ན་ཉིད་དུ་ཇི་ལྟ་བུར་ན་སྤོང་བར་འགྱུར་ཏེ",
            "དེའི་ཁྱབ་པ་ནི་རང་བཞིན་མེད་པ་སུ་ཞིག་གིས་སྤོང་བར་བྱེད་དེ་",
            "མེའི་བསིལ་བ་ལྟར་དེ་སྤང་མི་དགོས་པའི་ཕྱིར་རོ། །",
            "གལ་ཏེ་དེ་གཉེན་པོས་སྤོང་བ་མེད་ན་",
            ""
        ],
        [
            "སྔར་རྣམ་པར་དཔྱད་པའི་ཚུལ་འདིས། ",
            "དེ་ལྟར་ཕྱིན་ཅི་ལོག་འགགས་པས། །",
            "མ་རིག་པ་ནི་འགག་པར་འགྱུར།།",
            "ཞེས་བཤད་པ་དང་ཇི་ལྟར་མི་འགལ་ཅེ་།",
            "དེ་ནི་རང་བཞིན་མེད་ཀྱང་གསེར་གྱི་",
            "གཡའ་ལྟར་གློ་བུར་གྱི་དྲི་མ་མ་དཔྱད་པ་སྣང་ངོར་གཉེན་པོས་སྤོང་བའི་ཚུལ་ཡིན་པས་མི་འགལ་།",
            "ཇི་ལྟར་རྨི་ལམ་ན་བཙོན་དུ་བཟུང་བ་",
            "མི་བདེན་པར་ཤེས་པས་གྲོལ་བ་ལྟར། ",
            "ཡང་དག་པར་སྤང་བྱ་གཉེན་པོ་གཉིས་མེད་པར་",
            "ཤེས་པ་དེ་ཉིད་ཉོན་མོངས་པ་ཀུན་རྫོབ་པ་",
            "སྤང་བའི་གཉེན་པོ་ཡིན་པའི་ཕྱིར་རོ། །",
            "ཇི་སྐད་དུ་མདོ་ལས། ",
            "མ་རིག་པ་དང་མ་རིག་རྐྱེན་འབྱུང་གང༌། །",
            " ནམ་ཡང་ཡོད་པར་འགྱུར་བ་མ་ཡིན་ཏེ། ",
            "མ་རིག་པ་དེ་འཇིག་རྟེན་ཡོད་མིན་པ། ། ",
            "དེ་ཡི་ཕྱིར་ན་ངས་འདི་མ་རིག་གསུངས།། ",
            "ཞེས་དང༌། ",
            "འཇམ་དཔལ་གཏི་མུག་ནི་རབ་ཏུ་གྲོལ་བ་",
            "།"
        ],
        [
            "དེས་ན་གཏི་མུག་ཅེས་བྱའོ་ཞེས་དང༌། ",
            "སློབ་དཔོན་ཉིད་ཀྱིས། ",
            "འདི་ལ་བསལ་བྱ་ཅི་ཡང་མེད།། ",
            "གཞག་པར་བྱ་བ་ཅུང་ཟད་མེད།། ",
            "ཡང་དག་ཉིད་ལ་ཡང་དག་ལྟ། །",
            " ཡང་དག་མཐོང་ནས་རྣམ་པར་གྲོལ།། ",
            "ཞེས་གསུངས་པ་ཡིན་ནོ།། ",
            "༼གསུམ་པ་དོན་བསྡུ་བ་།༽ ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་",
            "ཕྱིན་ཅི་ལོག་བརྟག་པ་ཞེས་བྱ་བ་།",
            "རབ་ཏུ་བྱེད་པ་ཉི་ཤུ་རྩ་གསུམ་པའི་རྣམ་པར་བཤད་པའོ།།།།",
            ""
        ],
        [
            "རབ་བྱེད་ཉི་ཤུ་རྩ་བཞི་པ། ",
            "འཕགས་པའི་བདེན་པ་བརྟག་པ། ",
            "ད་ནི་རྟེན་འབྲེལ་རང་བཞིན་སྟོང་པ་",
            "ཉིད་དུ་བསྟན་པ་ལ་གཉིས་ལས། ",
            "༼དང་པོ་༽ འཕགས་པའི་བདེན་པ་བརྟག་པ་ལའང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "སྡུག་བསྔལ་དང༌། ",
            "ཀུན་འབྱུང་དང༌། ",
            "འགོག་པ་དང༌། ",
            "ལམ་མེད་ཅེས་དང༌། ",
            "མདོ་གཞན་ལས། ",
            "དགེ་སློང་དག་བདེན་པ་དམ་པ་ནི་གཅིག་།",
            "སླུ་བ་མེད་པའི་ཆོས་ཅན་མྱ་ངན་ལས་འདས་པའོ།།",
            "ཞེས་བདེན་པ་བཞི་རང་བཞིན་མེད་པར་",
            "གསུངས་པའི་དོན་རིགས་པས་བསྒྲུབ་པ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་ཆོས་ཐམས་ཅད་སྟོང་པ་ཉིད་ཡིན་ན་",
            "འཕགས་པའི་བདེན་པ་ལ་སོགས་པ་",
            "མེད་པར་ཐལ་ལོ་ཞེས་པའི་རྩོད་པ་",
            "སྤང་བའི་ཕྱིར་རབ་ཏུ་བྱེད་པ་འདི་བཀོད་པའོ།། ",
            "གཉིས་པ་གཞུང་བཤད་པ་ལ་གཉིས་།",
            "རྒོལ་བ་དང༌། ",
            "ལན་ནོ།།",
            ""
        ],
        [
            "དང་པོ་༼རྒོལ་བ་༽ལ་ཡང་ལྔ་ལས། ",
            "༼དང་པོ་༽རེ་ཞིག་ཤེས་བྱ་འཕགས་པའི་",
            "བདེན་པ་མེད་པར་ཐལ་བ་ནི། ",
            "གལ་ཏེ་འདི་དག་ཀུན་སྟོང་ན།། ",
            "འབྱུང་བ་མེད་ཅིང་འཇིག་པ་མེད།། ",
            "འཕགས་པའི་བདེན་པ་བཞི་པོ་རྣམས། །",
            " ཁྱོད་ལ་མེད་པར་ཐལ་བར་འགྱུར།། ",
            "གལ་ཏེ་ཕྱི་ནང་གི་དངོས་པོ་འདི་དག་ཀུན་",
            "ངོ་བོ་སྟོང་པ་ཉིད་ཡིན་ན་",
            "ནམ་མཁའ་ལྟར་ཁྱད་པར་འབྱུང་བ་མེད་ཅིང་",
            "འཇིག་པ་མེད་པར་འགྱུར་རོ། །",
            "དེ་མེད་ན་འཕགས་པའི་བདེན་པ་བཞི་པོ་རྣམས་",
            "སྟོང་པ་སྨྲ་བ་ཁྱོད་ལ་མེད་པར་ཐལ་བར་འགྱུར་ཏེ",
            ""
        ],
        [
            "འདི་ལྟར་སྔར་གྱི་ལས་དང་ཉོན་མོངས་ཀྱིས་",
            "བསྐྱེད་པའི་ཕུང་པོ་ཉིད་སྡུག་བསྔལ་གྱི་དང༌། ",
            "འགྱུར་བའི་དང༌། ",
            "འདུ་བྱེད་ཀྱི་སྡུག་བསྔལ་གསུམ་གྱིས་",
            "རྟག་ཏུ་གནོད་པའི་བདག་ཉིད་ཅན་ཡིན་པས་",
            "འཕགས་པ་རྣམས་དང་མི་མཐུན་པའི་ཕྱིར་དང༌། ",
            "ཕྱིན་ཅི་ལོག་སྤངས་པ་འཕགས་པའི་བློ་ངོ་ན་",
            "དེ་ལྟར་བདེན་པས་སྡུག་བསྔལ་འཕགས་པའི་བདེན་པ་ཞེས་བརྗོད་ལ",
            "དེ་འབྱུང་འཇིག་གི་བདག་ཉིད་ཡིན་པས་འབྱུང་འཇིག་མེད་ན་",
            "དེ་མེད་པར་འགྱུར་ལ་",
            "འབྲས་བུ་སྡུག་བསྔལ་མེད་ན་",
            "དེའི་རྒྱུ་ལས་དང་ཉོན་མོངས་པའི་བདག་ཉིད་",
            "སྡུག་བསྔལ་ཀུན་འབྱུང་དང༌། ",
            "སྡུག་བསྔལ་རྒྱུ་བཅས་འགག་པའི་འགོག་པ་དང༌། ",
            "དེར་འགྲོ་བའི་ལམ་འཕགས་པའི་ལམ་",
            "ཡན་ལག་བརྒྱད་ལ་སོགས་པ་ཡང་མེད་པར་འགྱུར་རོ། །",
            " གཉིས་པ་ཡུལ་ཅན་ལམ་གྱི་ཡེ་ཤེས་",
            "བཞི་མེད་པར་ཐལ་བ་ནི། ",
            "འཕགས་པའི་བདེན་པ་བཞི་མེད་པས། །",
            " ཡོངས་སུ་ཤེས་དང་སྤོང་བ་དང༌། །",
            " སྒོམ་དང་མངོན་དུ་བྱ་བ་དག །",
            " འཐད་པར་འགྱུར་བ་མ་ཡིན་ནོ།། ",
            "དེ་ལྟར་འཕགས་པའི་བདེན་པ་བཞི་མེད་པར་འདོད་ན་",
            ""
        ],
        [
            "དེ་དག་མེད་པས་མི་རྟག་པ་ལ་སོགས་པའི་",
            "རྣམ་པས་སྡུག་བསྔལ་ཡོངས་སུ་ཤེས་པ་དང༌། ",
            "ཀུན་འབྱུང་སྤོང་བ་དང༌། ",
            "ལམ་བསྒོམ་པ་དང༌། ",
            "འགོག་པ་མངོན་དུ་བྱ་བ་དག ",
            "འཐད་པར་འགྱུར་བ་མ་ཡིན་ནོ་ཞེས་པའོ།། ",
            "གསུམ་པ་འབྲས་བུ་དཀོན་མཆོག་གསུམ་མེད་པར་ཐལ་བ་།",
            "༼དང་པོ་༽རེ་ཞིག་དགེ་འདུན་མེད་པར་ཐལ་བ་ནི། ",
            "དེ་དག་ཡོད་པ་མ་ཡིན་པས། །",
            " འབྲས་བུ་བཞི་ཡང་ཡོད་མ་ཡིན།། ",
            "འབྲས་བུ་མེད་ན་འབྲས་གནས་མེད།། ",
            "ཞུགས་པ་དག་ཀྱང་ཡོད་མ་ཡིན།། ",
            "གལ་ཏེ་སྐྱེས་བུ་གང་ཟག་བརྒྱད། །",
            " དེ་དག་མེད་ན་དགེ་འདུན་མེད།།",
            ""
        ],
        [
            "སྡུག་བསྔལ་ཤེས་པ་ལ་སོགས་པ་དེ་དག་",
            "ཡོད་པ་མ་ཡིན་པས་ལམ་བསྒོམས་པས་",
            "ཐོབ་པ་མཐོང་སྤང་གི་ཕྲ་རྒྱས་དང་",
            "སྒོམ་སྤང་གི་ཕྲ་རྒྱས་ཁམས་གསུམ་གྱི་",
            "ས་དགུུ་ན་སྤྱོད་པ་ཆེ་འབྲིང་དགུ་དགུ་ཡོད་པ་ལས་",
            "འདོད་པ་ན་སྤྱོད་པ་འབྲིང་གི་ཆུང་ངུ་དང༌། ",
            "སྲིད་རྩེའི་ས་པའི་ཆུང་ངུའི་ཆུང་ངུ་",
            "སྤངས་པ་རིམ་པ་ལྟར་རྒྱུན་དུ་ཞུགས་པ་དང་",
            "ལན་གཅིག་ཕྱིར་འོང་དང་ཕྱིར་མི་འོང་དང་",
            "དགྲ་བཅོམ་པའི་འབྲས་བུ་བཞི་ཡང་",
            "ཡོད་པ་མ་ཡིན་པར་འགྱུར་ལའབྲས་བུ་མེད་ན་",
            "སྤང་བྱ་དེ་དག་སྤངས་པའི་རྣམ་གྲོལ་གྱི་",
            "ལམ་འབྲས་བུ་བཞི་ལ་གནས་པའི་གང་ཟག་མེད་པ་དང༌། ",
            "དེ་དག་གི་རྒྱུ་བར་ཆད་མེད་པའི་ལམ་དང༌། ",
            "དེའི་སྦྱོར་བ་ལ་གནས་པ་འབྲས་བུ་ལ་",
            "ཞུགས་པ་བཞི་པོ་དག་ཀྱང་",
            "ཡོད་པ་མ་ཡིན་པར་འགྱུར་རོ། །",
            "དེ་དག་གི་དོན་ཅུང་ཞིག་བརྗོད་ན",
            "ཆོས་མངོན་པ་ལས། ",
            "དེ་ལ་སྐད་ཅིག་བཅོ་ལྔ་ནི། །",
            "མ་མཐོང་མཐོང་ཕྱིར་མཐོང་བའི་ལམ། །",
            "བཅུ་དྲུག་པ་ལ་དེ་འབྲས་གནས། །",
            "ཞེས་ཐེག་པ་ཆུང་ངུའི་ལུགས་ཀྱིས་",
            "བདེན་པ་བཞི་རེ་རེ་ཞིང་ཆོས་ཤེས་པ་དང་",
            "རྗེས་སུ་ཤེས་པའི་བཟོད་པ་དང་ཤེས་པའི་",
            "སྐད་ཅིག་བཞི་བཞི་སྟེ་སྐད་ཅིག་བཅུ་དྲུག་",
            "བྲེང་ཆགས་སུ་སྐྱེ་བར་འདོད་པས་",
            "སྐད་ཅིག་བཅོ་ལྔ་དང་བཅུ་དྲུག་པ་ལ་",
            "གནས་པ་འབྲས་བུ་དང་པོ་ལ་",
            "ཞུགས་པ་དང་གནས་པ་ཡིན་ནོ།།",
            "དེ་ལ་སྡུག་བསྔལ་ལ་ཆོས་ཤེས་པའི་བཟོད་པ་ནི། ",
            "སྐད་ཅིག་གཉིས་པར་འཇིག་པས་མི་རྟག་པ་དང༌། ",
            "གནོད་པ་དང་བཅས་པས་སྡུག་བསྔལ་བ་དང༌། ",
            "དོན་གཞན་གྱི་བདག་གིས་སྟོང་པ་དང༌། ",
            "ངོ་བོར་གྱུར་པའི་བདག་མེད་པའི་རྣམ་པ་བཞིས། ",
            "འདོད་པ་ཁམས་ཀྱི་སྡུག་བསྔལ་གྱི་བདེན་པ་ལ་",
            "དམིགས་པ་སྡུག་བསྔལ་མཐོང་སྤང་འདོད་པ་ན་",
            "སྤྱོད་པ་འཇིག་ཚོགས་སུ་ལྟ་བ་དང༌། ",
            "མཐར་འཛིན་གྱི་ལྟ་བ་དང༌། ",
            "ལོག་པར་ལྟ་བ་དང༌། ",
            "ལྟ་བ་མཆོག་ཏུ་འཛིན་པ་དང༌། ",
            "ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་དང༌། ",
            "འདོད་ཆགས་དང༌། ",
            "ཁོང་ཁྲོ་དང༌། ",
            "ང་རྒྱལ་དང༌། ",
            "མ་རིག་པ་དང༌། ",
            "ཐེ་ཚོམ་སྟེ་ཕྲ་རྒྱས་བཅུ་སྤོང་བར་",
            "བྱེད་པའི་བར་ཆད་མེད་པའི་ལམ་མོ། །",
            " སྡུག་བསྔལ་ལ་ཆོས་ཤེས་པ་ནི། ",
            "དམིགས་རྣམ་དེ་ཉིད་ཀྱིས་ཕྲ་རྒྱས་",
            "དེ་དག་སྤངས་པའི་རྣམ་གྲོལ་གྱི་ལམ་མོ། །",
            "ཕྲ་རྒྱས་བཅུ་པོ་དེ་དག་སྡུག་བསྔལ་གྱི་",
            "བདེན་པ་ལ་དངོས་སུ་ལོག་པར་ཞུགས་པ་ལྔ། ",
            "ལོག་པ་ལ་ལོག་པར་ཞུགས་པ་བཞི། ",
            "ལོག་པའི་དབང་གིས་ལོག་པར་ཞུགས་པ་གཅིག་།",
            "འདི་ལྟར་མ་རིག་པ་དང་ཐེ་ཚོམ་ནི་",
            "སྡུག་བསྔལ་གྱི་བདེན་པ་ཕུང་པོ་ལྔ་ལ་",
            "མི་རྟག་པ་ལ་སོགས་པའི་མཚན་ཉིད་",
            "མི་ཤེས་པ་དང་ཡིད་གཉིས་ཟ་བའི་སྒོ་ནས་དང༌། ",
            "འཇིག་ཚོགས་ལ་ལྟ་བ་ནི་ཕུང་པོ་བདག་དང་",
            "བདག་གིས་སྟོང་པ་ལ་དེ་ལས་བཟློག་པ་",
            "བདག་དང་བདག་གིར་འཛིན་པའི་སྒོ་ནས་དང༌། ",
            "མཐར་འཛིན་གྱི་ལྟ་བ་ནི་འཇིག་ཚོགས་སུ་",
            "ལྟ་བས་བཞག་པ་ཕུང་པོའི་བདག་དེ་ཉིད་ལ་",
            "རྟག་ཆད་དུ་འཛིན་པའི་སྒོ་ནས་དང༌། ",
            "ལོག་པར་ལྟ་བས་ནི་ལས་འབྲས་ལ་སོགས་པ་",
            "སྡུག་བསྔལ་གྱི་བདེན་པ་ཀུན་རྫོབ་ཏུ་ཡང་",
            "མེད་ཅེས་སྐུར་བ་འདེབས་པའི་སྒོ་ནས་",
            "དངོས་སུ་ལོག་པར་འཇུག་པས་དེ་དག་ནི་",
            "སྡུག་བསྔལ་གྱི་བདེན་པའི་མཚན་ཉིད་མ་རྟོགས་པ་དང༌། ",
            "ཐེ་ཚོམ་ཟ་དང༌། ",
            "ལོག་པར་རྟོག་པའི་སྒོ་ནས་དེ་ལ་",
            "དངོས་སུ་ལོག་པར་ཞུགས་པ་ཡིན་པས་",
            "སྔ་མ་སྔ་མ་རྒྱུ་ཡིན་པར་བལྟའོ།།",
            ""
        ],
        [
            "ལོག་པ་ལ་ལོག་པར་ཞུགས་པ་བཞི་ནི་",
            "ལྟ་བ་མཆོག་ཏུ་འཛིན་པ་དང་ཚུལ་ཁྲིམས་དང་",
            "བརྟུལ་ཞུགས་མཆོག་ཏུ་འཛིན་པ་གཉིས་",
            "ལྟ་བ་སྔ་མ་གསུམ་པོ་དེ་དག་ཤེས་བྱའི་གནས་དང་",
            "མཐུན་པའི་དམ་པ་གཙོ་བོ་མཆོག་མ་ཡིན་པ་ལ་",
            "དེ་ལྟར་འཛིན་པའི་སྒོ་ནས་དང༌། ",
            "དེ་དག་དག་པ་དང་གྲོལ་བའི་རྒྱུ་མ་ཡིན་པ་ལ་",
            "དེ་ལྟར་འཛིན་པའི་སྒོ་ནས་ལོག་པར་འཇུག་ལ",
            "འདོད་ཆགས་དང་ང་རྒྱལ་ནི་ཡུལ་ལ་ཆགས་པ་དང་",
            "དེས་ང་རྒྱལ་བ་ཕུང་པོ་ལ་དངོས་སུ་ལོག་པར་འཇུག་ཀྱང་",
            "སྒོམ་སྤང་ཡིན་།",
            "འདིར་ལྟ་བ་དེ་དག་ལ་དབྲལ་དཀའ་བའི་ཆགས་པ་དང་",
            "ལྟ་བ་དེ་དག་གིས་སེམས་ཁེངས་པའི་ང་རྒྱལ་ཡིན་པས་",
            "ལོག་པ་ལ་ལོག་པར་ཞུགས་པ་ཡིན་ནོ།།",
            "ཁོང་ཁྲོ་བ་ཡང་ཡུལ་ལ་ཁྲོ་བ་དངོས་སུ་",
            "ལོག་པར་འཇུག་ཀྱང་སྒོམ་སྤང་ཡིན་།",
            "འདིར་ལྟ་བ་དེ་དག་ལ་མཆོག་དང་",
            "འདག་འགྲོལ་གྱི་རྒྱུར་བཟུང་བའི་དབང་གིས་",
            "དེ་དང་མི་མཐུན་པའི་ལྟ་བ་ལ་ཁོང་ཁྲོ་བ་ཡིན་པས་",
            "དབང་གི་ལོག་པར་ཞུགས་པའོ།།",
            "འདི་ཆོས་ལ་མནར་སེམས་པའི་ཆ་ནས་",
            "ལམ་དང་འགོག་པ་ལ་དངོས་སུ་ལོག་པར་ཞུགས་པའི་སྐབས་སྲིད་།",
            ""
        ],
        [
            "ཁམས་གོང་མ་གཉིས་ན་ཁོང་ཁྲོ་མེད་ལ་",
            "ལྷག་མ་རྣམས་སྔ་མ་དང་མཚུངས་སོ།། ",
            "སྡུག་བསྔལ་ལ་རྗེས་སུ་ཤེས་པའི་བཟོད་པ་ནི། ",
            "མི་རྟག་པ་ལ་སོགས་པའི་རྣམ་པས་",
            "ཁམས་གོང་མ་གཉིས་ཀྱི་སྡུག་བསྔལ་གྱི་བདེན་པ་ལ་",
            "དམིགས་པ་སྡུག་བསྔལ་མཐོང་སྤང་གཟུགས་དང་གཟུགས་མེད་ན་",
            "སྤྱོད་པ་ཁོང་ཁྲོ་མ་གཏོགས་པ་སྔར་བཤད་པའི་དགུ་དགུ་སྟེ་",
            "ཕྲ་རྒྱས་བཅོ་བརྒྱད་སྤོང་བར་བྱེད་པའི་བར་ཆད་མེད་པའི་ལམ་མོ། །",
            " དམིགས་རྣམ་དེ་ཉིད་ཀྱིས་ཕྲ་རྒྱས་དེ་དག་སྤངས་པའི་",
            "རྣམ་གྲོལ་གྱི་ལམ་ནི་སྡུག་བསྔལ་ལ་རྗེས་སུ་ཤེས་པའོ།། ",
            "ཀུན་འབྱུང་གི་ཡེ་ཤེས་བཞི་།",
            "ཀུན་འབྱུང་ལ་ཆོས་ཤེས་པའི་བཟོད་པ་ནི། ",
            "སྡུག་བསྔལ་བསྐྱེད་པའི་ས་བོན་དུ་གྱུར་པས་རྒྱུ་དང༌། ",
            "མང་པོ་བསྐྱེད་པས་ཀུན་འབྱུང་བ་དང༌། ",
            "དྲག་པོ་བསྐྱེད་པས་རབ་ཏུ་སྐྱེ་བ། ",
            "བརྒྱུད་མར་བསྐྱེད་པས་རྐྱེན་གྱི་རྣམ་པ་བཞི་འདོད་པ་ཁམས་ཀྱི་",
            "ཀུན་འབྱུང་གི་བདེན་པ་ལ་དམིགས་པ། ",
            "སྡུག་བསྔལ་ལ་སོགས་གོ་རིམ་བཞིན། །",
            "དེ་དག་བཅུ་དང་བདུན་བདུན་བརྒྱད། །",
            "ཅེས་པའི་ཚུལ་གྱིས་ཀུན་འབྱུང་གི་",
            "ཆོས་ཉིད་མཐོང་སྤང་འདོད་པ་ན་",
            "སྤྱོད་པ་སྔར་གྱི་བཅུ་པོ་ལ་འཇིག་ཚོགས་སུ་ལྟ་བ་དང༌། ",
            "མཐར་འཛིན་གྱི་ལྟ་བ་དང༌། ",
            "ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་བོར་ཏེ་",
            "ཕྲ་རྒྱས་བདུན་སྤོང་བར་བྱེད་པའི་",
            "བར་ཆད་མེད་པའི་ལམ་མོ། །",
            "དམིགས་རྣམ་དེ་ཉིད་ཀྱིས་ཕྲ་རྒྱས་",
            "དེ་དག་སྤངས་པའི་རྣམ་གྲོལ་གྱི་ལམ་",
            "ཀུན་འབྱུང་ལ་ཆོས་ཤེས་པའོ།།",
            ""
        ],
        [
            "ཀུན་འབྱུང་ལ་རྗེས་སུ་ཤེས་པའི་བཟོད་པ་ནི། ",
            "རྣམ་པ་སྔ་མས་ཁམས་གོང་མ་གཉིས་ཀྱི་",
            "ཀུན་འབྱུང་གི་བདེན་པ་ལ་དམིགས་པ་",
            "ཀུན་འབྱུང་གི་ཆོས་ཉིད་མཐོང་སྤང་གཟུགས་དང་",
            "གཟུགས་མེད་ན་སྤྱོད་པ་ཁོང་ཁྲོ་མ་གཏོགས་པ་",
            "དྲུག་དྲུག་སྟེ་བཅུ་གཉིས་སྤོང་བར་",
            "བྱེད་པའི་བར་ཆད་མེད་པའི་ལམ་མོ། །",
            "དམིགས་རྣམ་དེ་ཉིད་ཀྱིས་ཕྲ་རྒྱས་དེ་དག་སྤངས་པའི་",
            "རྣམ་གྲོལ་གྱི་ལམ་ཀུན་འབྱུང་ལ་རྗེས་སུ་ཤེས་པའོ།། ",
            "འགོག་པའི་ཡེ་ཤེས་བཞི་།",
            "འགོག་པ་ལ་ཆོས་ཤེས་པའི་བཟོད་པ་ནི། ",
            "ཉོན་མོངས་འགགས་པས་འགོག་པ་དང༌། ",
            "སྡུག་བསྔལ་གྱི་མེ་ཞི་བས་ཞི་བ་དང༌། ",
            "སྡུག་བསྔལ་ཀུན་འབྱུང་གི་སྨེ་བ་དང་",
            "བྲལ་བས་གྱ་ནོམ་པ་དང༌། ",
            "རྟག་པ་ཕན་པའི་གནས་སུ་བྱུང་བས་",
            "ངེས་པར་འབྱུང་བའི་རྣམ་པ་བཞིས་འདོད་པའི་",
            "སྡུག་བསྔལ་འགོག་པ་ལ་དམིགས་པ་འགོག་པའི་",
            "ཆོས་ཉིད་མཐོང་སྤང་འདོད་པ་ན་སྤྱོད་པ་",
            "ཀུན་འབྱུང་དང་མཚུངས་པར་ཕྲ་རྒྱས་བདུན་",
            "སྤོང་བར་བྱེད་པའི་བར་ཆད་མེད་པའི་ལམ་མོ། །",
            "དམིགས་རྣམ་དེ་ཉིད་ཀྱིས་ཕྲ་རྒྱས་དེ་དག་སྤངས་པའི་",
            "རྣམ་གྲོལ་གྱི་ལམ་འགོག་པ་ལ་ཆོས་ཤེས་པའོ།། ",
            "འགོག་པ་ལ་རྗེས་སུ་ཤེས་པའི་བཟོད་པ་ནི། ",
            "རྣམ་པ་སྔ་མས་ཁམས་གོང་མ་གཉིས་ཀྱི་",
            "སྡུག་བསྔལ་འགོག་པ་ལ་དམིགས་པ་འགོག་པའི་",
            "ཆོས་ཉིད་མཐོང་སྤང་གཟུགས་དང་གཟུགས་མེད་ན་",
            "སྤྱོད་པ་ཁོང་ཁྲོ་མ་གཏོགས་པ་དྲུག་དྲུག་སྟེ་",
            "བཅུ་གཉིས་སྤོང་བར་བྱེད་པའི་བར་ཆད་མེད་པའི་ལམ་མོ། །",
            "དམིགས་རྣམ་དེ་ཉིད་ཀྱིས་ཕྲ་རྒྱས་དེ་དག་སྤངས་པའི་",
            "རྣམ་གྲོལ་གྱི་ལམ་འགོག་པ་ལ་རྗེས་སུ་ཤེས་པའོ།།",
            ""
        ],
        [
            "ལམ་གྱི་ཡེ་ཤེས་བཞི་།",
            "ལམ་ལ་ཆོས་ཤེས་པའི་བཟོད་པ་ནི། ",
            "མྱ་ངན་ལས་འདས་པའི་གྲོང་ཁྱེར་དུ་ཁྲིད་པས་ལམ་དང༌། ",
            "སེམས་ཕྱིན་ཅི་མ་ལོག་པར་བསྒྲུབ་པ་དང༌། ",
            "ཉོན་མོངས་པའི་གཉེན་པོ་བྱེད་པས་རིགས་པ་དང༌། ",
            "གཏན་དུ་ཕན་པའི་གནས་སུ་ངེས་པར་འབྱིན་པའི་རྣམ་པ་བཞིས། ",
            "འདོད་པའི་སྡུག་བསྔལ་འགོག་པའི་ལམ་ལ་",
            "དམིགས་པ་ལམ་གྱི་ཆོས་ཉིད་མཐོང་སྤང་འདོད་པ་ན་",
            "སྤྱོད་པ་སྔར་གྱི་བདུན་གྱི་སྟེང་དུ་ཚུལ་ཁྲིམས་དང་",
            "བརྟུལ་ཞུགས་མཆོག་ཏུ་འཛིན་པ་བསྣན་ཏེ་ཕྲ་རྒྱས་",
            "བརྒྱད་སྤོང་བར་བྱེད་པའི་བར་ཆད་མེད་པའི་ལམ་མོ། །",
            "དམིགས་རྣམ་དེ་ཉིད་ཀྱིས་ཕྲ་རྒྱས་དེ་དག་སྤངས་པའི་",
            "རྣམ་གྲོལ་གྱི་ལམ་ལམ་ལ་ཆོས་ཤེས་པའོ།། ",
            "ལམ་ལ་རྗེས་སུ་ཤེས་པའི་བཟོད་པ་ནི། ",
            "རྣམ་པ་སྔ་མས་ཁམས་གོང་མ་གཉིས་ཀྱི་",
            "སྡུག་བསྔལ་འགོག་པའི་ལམ་ལ་དམིགས་པ་ལམ་གྱི་",
            "ཆོས་ཉིད་མཐོང་སྤང་གཟུགས་དང་གཟུགས་མེད་ན་",
            "སྤྱོད་པ་ཁོང་ཁྲོ་མ་གཏོགས་པ་བདུན་བདུན་ཏེ་",
            "ཕྲ་རྒྱས་བཅུ་བཞི་སྤོང་བར་བྱེད་པའི་བར་ཆད་མེད་པའི་ལམ་མོ། །",
            "ཡེ་ཤེས་སྐད་ཅིག་བཅོ་ལྔ་པ་དེ་ལ་མཐོང་བའི་ལམ་ཞེས་བྱ་ལ་",
            "དེ་ལ་གནས་པའི་འཕགས་པའི་གང་ཟག་རྒྱུན་དུ་ཞུགས་པའི་",
            "འབྲས་བུ་མངོན་དུ་བྱ་བའི་ཕྱིར་ཞུགས་པས་",
            "དེ་ལ་ཞུགས་པར་བརྗོད་དོ།།",
            "བཅུ་དྲུག་པ་ལམ་ལ་རྗེས་སུ་ཤེས་པ་ནི། ",
            "དམིགས་རྣམ་དེ་ཉིད་ཀྱིས་ཕྲ་རྒྱས་བཅུ་བཞི་པོ་",
            "དེ་དག་སྤངས་པའི་རྣམ་པར་གྲོལ་བའི་ལམ་གྱི་ཡེ་ཤེས་སོ།།",
            ""
        ],
        [
            "དེ་ལ་གནས་པ་ནས་འདོད་པའི་",
            "སྒོམ་སྤང་ལྔ་པ་སྤངས་པའི་བར་ནི་",
            "རྒྱུན་དུ་ཞུགས་པའི་འབྲས་བུ་ལ་གནས་པ་སྟེ་",
            "ཤེས་པ་བརྒྱད་ཚན་ཐོབ་པ་དང༌། ",
            "ཇི་སྐད་བཤད་པའི་མཐོང་སྤང་བརྒྱད་ཅུ་རྩ་བརྒྱད་པོ་",
            "ཐམས་ཅད་སྤངས་པའི་ཕྱིར་རོ། །",
            "ཕྲ་རྒྱས་བརྒྱད་ཅུ་རྩ་བརྒྱད་པོ་དེ་དག་ནི་",
            "བདེན་པ་ལ་དམིགས་པ་ཀུན་ཏུ་བཏགས་པའི་",
            "རིགས་ཡིན་པས་མཐོང་བ་གོམས་པ་ལ་",
            "མི་ལྟོས་པར་བདེན་པའི་ཆོས་ཉིད་མཐོང་བ་ཉིད་ཀྱིས་",
            "སྤོང་བར་ནུས་པས་མཐོང་སྤང་ཞེས་བརྗོད་ལ",
            "དེ་ཡང་གྲོགས་སམ་གྲུབ་མཐའ་ངན་པའི་",
            "སྟོབས་ཀྱིས་འཕྲལ་དུ་བརྟགས་པ་ཁོ་ན་མ་ཡིན་གྱི་",
            "དེའི་རིགས་ཅན་དང་ས་བོན་ཅན་ཡང་ཡིན་ནོ།།",
            "ཐེག་པ་ཆེན་པོའི་མངོན་པ་ལས་",
            "སྡུག་བསྔལ་མཐོང་སྤང་གི་ཕྲ་རྒྱས་ཁམས་གསུམ་ན་སྤྱོད་པ་",
            "ཉི་ཤུ་རྩ་བརྒྱད་ཡོད་པ་ལྟར། ",
            "བདེན་པ་ལྷག་མ་གསུམ་གྱི་ཡང་མཚུངས་པར་",
            "བྱས་ནས་མཐོང་སྤང་གི་ཕྲ་རྒྱས་བརྒྱ་རྩ་བཅུ་གཉིས་སུ་",
            "ཕྱེ་བ་ནི་རྒྱུར་གྱུར་པའི་ཕུང་པོ་ལྔ་ཀུན་འབྱུང་དང༌། ",
            "ཆོས་ཉིད་དྲི་མ་ཅི་རིགས་པ་དང་བྲལ་བ་དང༌། ",
            "དེ་རྟོགས་པའི་ཤེས་རབ་དང་ཚོགས་པ་གཅིག་པའི་",
            "ཕུང་པོ་ལ་རིམ་པ་ལྟར་འགོག་པ་དང་",
            "ལམ་དུ་འཇོག་པ་ཡིན་པས་སྡུག་བསྔལ་གྱི་",
            "བདེན་པ་ལྟར་ལྷག་མ་གསུམ་ལའང་",
            "འདོད་པ་ན་སྤྱོད་པའི་ཉོན་མོངས་པ་བཅུ་བཅུ་དང༌། ",
            "ཁམས་གོང་མ་གཉིས་ན་སྤྱོད་པ་",
            "དགུ་དགུའི་སྒོ་ནས་ལོག་པར་འཇུག་ལ",
            "འདིར་ནི་ལས་དང་ཉོན་མོངས་ལ་ཀུན་འབྱུང་དང༌། ",
            "ཕུང་པོའི་རྒྱུན་འགག་པ་ལ་འགོག་པ་དང༌། ",
            "མཐོང་སྒོམ་གྱི་ལམ་ལ་ལམ་དུ་བཞག་པ་ཡིན་པས་",
            "འཇིག་ཚོགས་སུ་ལྟ་བ་དང་མཐར་འཛིན་",
            "གཉིས་དེ་དག་ལ་ལོག་པར་མི་འཇུག་སྟེདང་པོ་ནི། ",
            "ཕུང་པོ་ལ་བདག་དང་བདག་གིར་འཛིན་པ་ཡིན་པས་",
            "དེ་དག་ཕུང་པོ་ལྔའི་རང་ལྡོག་མ་ཡིན་པའི་ཕྱིར་དང༌། ",
            "ལྟ་བ་གཉིས་པ་དེའི་རྗེས་སུ་",
            "འབྲང་བ་ཡིན་པའི་ཕྱིར་རོ། །",
            "ཡང་ན་ལྟ་བ་དེ་གཉིས་དང་ཚུལ་ཁྲིམས་དང་",
            "བརྟུལ་ཞུགས་མཆོག་ཏུ་འཛིན་པ་ནི། ",
            "སྡུག་བསྔལ་གྱི་བདེན་པའི་རྣམ་པ་སྟོང་པ་དང༌། ",
            "བདག་མེད་པར་མཐོང་བ་དང་རྣམ་པ་",
            "འགལ་བས་སྤོང་གི་བདེན་པ་ལྷག་མ་གསུམ་གྱི་",
            "རྒྱུ་ལ་སོགས་པའི་རྣམ་པ་མཐོང་བ་དང་",
            "རྣམ་པ་མི་འགལ་བས་མི་སྤོང་ལ",
            ""
        ],
        [
            "གསུམ་པ་ནི། ",
            "ལམ་གྱི་བདེན་པའི་ལམ་ལ་སོགས་པ་དང་",
            "རྣམ་པ་འགལ་བས་དེས་སྤོང་བས་ན་དེ་ལྟར་བཞག་།",
            "ཐེག་པ་ཆེན་པོར་ནི་རྒྱུ་ལ་སོགས་པའི་",
            "རྣམ་པ་ཡང་སྒྱུ་མ་ལྟ་བུར་མཐོང་བ་ཡིན་པས་",
            "དེ་དང་ལྟ་བ་གསུམ་པོ་རྣམ་པ་འགལ་བས་",
            "བདེན་པ་ལྷག་མ་གསུམ་གྱི་ཆོས་ཉིད་",
            "མཐོང་བས་ཀྱང་དེ་དག་སྤོང་ངོ་ཞེས་བཤད་པ་ཡིན་ནོ།།",
            "ཡང་སྒོམ་སྤང་གི་ཉོན་མོངས་པ་ནི་",
            "ཐེག་པ་ཆུང་ངུ་ལས་འདོད་པ་ན་སྤྱོད་པ་",
            "ལྷན་ཅིག་སྐྱེས་པའི་འདོད་ཆགས་",
            "ཁོང་ཁྲོ་ང་རྒྱལ་མ་རིག་པ་བཞི་དང༌། ",
            "གཟུགས་དང་གཟུགས་མེད་ན་སྤྱོད་པ་ཁོང་ཁྲོ་",
            "དོར་བ་གསུམ་གསུམ་སྟེ་ཕྲ་རྒྱས་བཅུ་པོ་ཉིད་།",
            "འདོད་པ་ཁམས་ཀྱི་སེམས་མཉམ་པར་མ་བཞག་པ་དང༌། ",
            "བསམ་གཏན་ས་བཞི་དང༌། ",
            "གཟུགས་མེད་ས་བཞི་སྟེ་ས་དགུ་པོ་དག་ལ་",
            "རེ་རེ་ཞིང་ཆེན་པོའི་ཆེན་པོ་ནས་",
            "ཆུང་ངུའི་ཆུང་ངུའི་བར་རེ་རེ་ཞིང་",
            "ཆེ་འབྲིང་དགུ་དགུར་ཕྱེ་བས། ",
            "དགུ་ཕྲག་དགུ་སྟེ་བརྒྱད་ཅུ་རྩ་གཅིག་ཡོད་པ་ལས་",
            "འདོད་པའི་ཉོན་མོངས་པ་ལྔ་པ་ཟད་ནས་",
            "དྲུག་པ་སྤོང་བའི་སྦྱོར་བ་དང་བར་ཆད་མེད་པའི་",
            "ལམ་ལ་གནས་པ་ལན་ཅིག་ཕྱིར་འོང་ལ་",
            ""
        ],
        [
            "ཞུགས་པ་དང༌། ",
            "དེ་སྤངས་པའི་རྣམ་པར་གྲོལ་བའི་ལམ་གྱི་ཡེ་ཤེས་ལ་",
            "གནས་པ་ནས་བརྒྱད་པ་སྤངས་པའི་བར་ནི་",
            "དེའི་འབྲས་བུ་ལ་གནས་པ་སྟེ་འདོད་པ་ཁམས་ཀྱི་",
            "མི་དང་ལྷའི་ནང་དུ་ལན་གཅིག་འོངས་ནས་",
            "དེ་ཉིད་དམ་གཞན་དུ་མྱ་ངན་ལས་འདའ་བར་འགྱུར་བས་སོ།།",
            "ཇི་སྐད་དུ། ",
            "རྣམ་པ་ལྔ་ཡི་བར་བཅོམ་པ། །",
            "གཉིས་པ་ལ་ནི་ཞུགས་པ་དང༌། །",
            "ཞེས་དང༌། ",
            "རྣམ་པ་དྲུག་པ་ཟད་གྱུར་པ། །",
            "དེ་ནི་ལན་ཅིག་ཕྱིར་འོང་བ། །",
            "ཞེས་གསུངས་སོ།།",
            "ཉེས་ཆ་བརྒྱད་ཟད་པ། ",
            "གསུམ་པ་ལ་ནི་ཞུགས་པ་ཡིན།།",
            "དགུ་པའི་བར་ཆད་མེད་ལམ་ཡང༌། །",
            "རྣམ་དགུ་ཟད་པ་ཕྱིར་མི་འོང༌།།",
            "ཞེས་པའི་ཚུལ་གྱིས་འདོད་པའི་",
            "ཉོན་མོངས་པ་བརྒྱད་པ་ཟད་ནས་",
            ""
        ],
        [
            "དགུ་པ་སྤོང་བའི་སྦྱོར་བ་དང་བར་ཆད་མེད་པའི་",
            "ལམ་ལ་གནས་པ་ཕྱིར་མི་འོང་བའི་ཞུགས་པ་དང༌། ",
            "དེ་སྤངས་པ་རྣམ་གྲོལ་གྱི་ལམ་གྱི་ཡེ་ཤེས་ལ་",
            "གནས་པ་ནས་སྲིད་རྩེའི་ཉོན་མོངས་བརྒྱད་པ་",
            "སྤངས་པའི་བར་དེའི་འབྲས་བུ་ལ་གནས་པ་སྟེ་",
            "འདོད་པའི་ཁམས་སུ་མི་འོང་བར་དེ་ཉིད་དམ་",
            "ཁམས་གཞན་དུ་མྱ་ངན་ལས་འདའ་བར་འགྱུར་བས་སོ།།",
            "སྲིད་རྩེའི་བར་ཆད་བརྒྱད་ཟད་པ། །",
            "དགྲ་བཅོམ་པ་ལ་ཞུགས་པ་ཡིན།།",
            "རྣམ་དགུ་ཟད་པ་དགྲ་བཅོམ་པ། །",
            "ཞེས་པའི་ཚུལ་གྱིས་སྲིད་རྩེའི་ཉོན་མོངས་བརྒྱད་པ་ཟད་ནས་",
            "དགུ་པ་སྤོང་བའི་སྦྱོར་བ་དང་བར་ཆད་མེད་པའི་",
            "ལམ་ལ་གནས་པ་དགྲ་བཅོམ་པའི་ཞུགས་པ་དང༌། ",
            "དེ་སྤངས་པའི་རྣམ་གྲོལ་གྱི་ལམ་གྱི་ཡེ་ཤེས་ལ་",
            "གནས་པ་ནི་དེའི་འབྲས་བུ་ལ་གནས་པ་སྟེ་",
            "ཨརྷད་ཅེས་པའི་སྒྲ་བཅོམ་པ་དང་",
            "འོས་པ་ལ་འཇུག་པས་མྱང་འདས་ཀྱི་",
            "བདེ་བ་འཕྲོག་པ་ཁམས་གསུམ་གྱི་",
            "ཉོན་མོངས་པའི་དགྲ་མ་ལུས་པར་བཅོམ་པས་སམ། ",
            "ཡོན་གནས་དམ་པ་ཡིན་པས་ལྷ་དང་",
            "མི་ལ་སོགས་པས་མཆོད་པར་འོས་པའི་ཕྱིར་རོ། །",
            " གང་ཟག་བརྒྱད་པོ་དེ་དག་ནི་རྟོགས་པའི་",
            "ཆོས་མངོན་དུ་གྱུར་པས་བདུད་རྣམས་ཀྱིས་",
            "མི་ཕྱེད་ཅིང་ཡོན་གནས་སུ་འོས་པས་ན་",
            "དགེ་འདུན་ཡིན་པས་གལ་ཏེ་སྐྱེས་བུ་གང་ཟག་བརྒྱད། ",
            "དེ་དག་མེད་ན་དགེ་འདུན་མེད་པར་འགྱུར་ཏེ",
            "ཇི་སྐད་དུ་མདོ་ལས། ",
            "དེ་ལ་བརྒྱ་བྱིན་ལྷ་ཡི་རྒྱལ།།",
            ""
        ],
        [
            "དབང་སྒྱུར་གྱིས་ནི་ཞུས་པ་དང༌། །",
            " སྲོག་ཆགས་ཞིང་པ་རྒྱལ་གྱུར་ཅིང༌། །",
            " དད་ལྡན་བསོད་ནམས་དག་འདོད་པ། །",
            " རྫས་ལས་བྱུང་བའི་བསོད་ནམས་ནི། །",
            " རྟག་ཏུ་བྱེད་པ་རྣམས་ཀྱི་ཞིང༌།། ",
            "གང་ལ་ཕུལ་ན་འབྲས་ཆེ་བ། །",
            " བཟང་པོ་རབ་ཏུ་བཤད་བྱ་སྟེ།། ",
            "རིག་དང་ཞབས་སུ་ལྡན་པ་ཡིས། །",
            " སྦྱིན་གནས་གྱུར་ཅིང་དགེ་འདུན་ཆེ།། ",
            "ཞུགས་པ་རྣམ་པ་བཞི་དང་ནི། ། ",
            "འབྲས་ལ་གནས་པ་བཞི་རྣམས་སོ།། ",
            "ཞེས་གསུངས་པ་ལྟ་བུའོ།། ",
            "དེ་ལ་ཐེག་པ་ཆེན་པོའི་ལུགས་ཀྱིས་སྒོམ་སྤང་གི་",
            "ཉོན་མོངས་པ་ནི་ལྷན་ཅིག་སྐྱེས་པའི་མ་རིག་པ་དང༌། ",
            "འཇིག་ཚོགས་སུ་ལྟ་བ་དང༌། ",
            "མཐར་འཛིན་གྱི་ལྟ་བ་དང༌། ",
            "འདོད་ཆགས་དང༌། ",
            "ང་རྒྱལ་དང༌། ",
            "ཁོང་ཁྲོ་དྲུག་ལས། ",
            "ཁོང་ཁྲོ་བ་ནི་འདོད་པའི་ཁམས་མཉམ་པར་མ་བཞག་པའི་",
            "སེམས་མ་གཏོགས་པ་མཉམ་པར་བཞག་པའི་",
            "ས་བརྒྱད་ན་མེད་པས་དེ་ལ་སའི་སྒོ་ནས་",
            "དབྱེར་མེད་པའི་ཕྱིར་ཆེ་འབྲིང་དགུ་དང༌། ",
            "ལྷག་མ་ལྔ་ལ་འདོད་ཁམས་དང༌། ",
            "བསམ་གཏན་ས་བཞི་དང༌། ",
            "གཟུགས་མེད་ས་བཞི་སྟེ་ཁམས་དགུའི་སྒོ་ནས་དགུ་དགུ་དང༌། ",
            "དེ་རེ་རེ་ལ་ཆེན་པོའི་ཆེན་པོ་ནས་ཆུང་ངུའི་ཆུང་ངུའི་བར་",
            "ཆེ་འབྲིང་དགུ་དགུར་ཕྱེ་བས་བརྒྱད་ཅུ་རྩ་རེ་རེར་",
            "འགྱུར་བས་ཐམས་ཅད་བསྡོམས་པས་བཞི་བརྒྱ་བཅུ་བཞིའོ།།",
            ""
        ],
        [
            "འདིར་འཇིག་ཚོགས་སུ་ལྟ་བ་དང་",
            "མཐར་འཛིན་གྱི་ལྟ་བ་སྒོམ་སྤང་དུ་",
            "མི་གཏོགས་པར་བཤད་པ་ནི་ཐེག་པ་ཆུང་ངུའི་ལུགས་ཀྱིས་",
            "ཀུན་གཞི་ཁས་མི་ལེན་པས་དེ་མེད་ན་",
            "དེ་ལ་དམིགས་པའི་ཉོན་མོངས་ཅན་གྱི་ཡིད་ཀྱང་",
            "མེད་པས་དེའི་འཁོར་དུ་འབྱུང་བ་འཇིག་ཚོགས་སུ་",
            "ལྟ་བ་ལྷན་སྐྱེས་དང་དེའི་རྗེས་སུ་འབྲང་བ་",
            "མཐར་འཛིན་གྱི་ལྟ་བ་ལྷན་སྐྱེས་གཉིས་མི་འབྱུང་བའི་ཕྱིར་རོ། །",
            " ༼གཉིས་པ་༽ཆོས་མེད་པར་ཐལ་བ་ནི། ",
            "འཕགས་པའི་བདེན་རྣམས་མེད་པའི་ཕྱིར། །",
            " དམ་པའི་ཆོས་ཀྱང་ཡོད་མ་ཡིན།། ",
            "དེ་ལྟར་འཕགས་པའི་བདེན་པ་རྣམས་མེད་པའི་ཕྱིར་",
            "དམ་པ་འཕགས་པ་རྣམས་ཀྱིས་སྤྱད་བྱར་གྱུར་པའམ། ",
            "ཆོས་རྣམས་ཀྱི་མཆོག་ཏུ་གྱུར་པ་དམ་པའི་རྟོགས་པ་དང་",
            "ལུང་གི་ཆོས་གང་ཞིག་གང་གིས་ཆགས་བྲལ་བ་",
            "རྣམ་བྱང་གི་བདེན་པ་གཉིས་དང༌། ",
            "དེ་གསལ་བར་བྱེད་པའི་གསུང་རབ་གཉིས་ཀྱང་",
            "ཡོད་པ་མ་ཡིན་པར་འགྱུར་རོ། །",
            " ༼གསུམ་པ་༽སངས་རྒྱས་མེད་པར་ཐལ་བ་ནི། ",
            "ཆོས་དང་དགེ་འདུན་ཡོད་མིན་ན། ",
            "སངས་རྒྱས་ཇི་ལྟར་ཡོད་པར་འགྱུར།། ",
            "དེ་ལྟར་བསྒྲུབ་བྱའི་ལམ་ཆོས་དང་",
            "དེ་སྒྲུབ་པ་པོའི་དགེ་འདུན་ཡོད་པ་མ་ཡིན་པའི་ཕྱིར་ན་",
            "དེ་དག་གི་འབྲས་བུ་སངས་རྒྱས་ཇི་ལྟར་ཡོད་པར་འགྱུར་།",
            "འདི་ལྟར་སྤྱིར་ཆོས་ཡོད་ན་",
            ""
        ],
        [
            "ཆོས་དང་རྗེས་སུ་མཐུན་པའི་ནན་ཏན་གྱིས་",
            "ཆོས་ཐམས་ཅད་མངོན་པར་རྫོགས་པར་ཐུགས་སུ་ཆུད་པས་དང༌། ",
            "དགེ་འདུན་སྔ་མ་ཡོད་ན་དེ་ལ་འབུལ་བ་དང་",
            "རིམ་གྲོ་དང་སྐྱབས་སུ་འགྲོ་བ་",
            "ལ་སོགས་པ་བསོད་ནམས་ཀྱི་དང༌། ",
            "དེ་དག་གི་ཉེ་བར་བསྟན་པས་",
            "ཡེ་ཤེས་ཀྱི་ཚོགས་བསགས་པའི་རིམ་གྱིས་",
            "སངས་རྒྱས་སུ་འགྱུར་བས་སམ། ",
            "ཡང་ན་ཇི་སྐད་བཤད་པའི་དགེ་འདུན་གྱིས་",
            "ཆོས་དང་མཐུན་པའི་ནན་ཏན་བྱས་པས་",
            "སངས་རྒྱས་ཐོབ་པར་འགྱུར་བས་སོ།།",
            "ཐེག་པ་ཐུན་མོང་བའི་གཞུང་བར་མ་འདོན་པ་ལྟར་ན་",
            "བྱང་ཆུབ་སེམས་དཔའ་ས་བཅུ་ལ་གནས་པ་ལ་དགེ་འདུན་ཞེས་བརྗོད་།",
            "དེ་ལྟར་ན་དགེ་འདུན་མེད་པས་",
            "སངས་རྒྱས་མེད་པར་ཐལ་བ་ཤིན་ཏུ་གསལ་བ་ཡིན་ནོ།། ",
            "༼བཞི་པ་༽དེ་གསུམ་ཀའི་དོན་བསྡུ་བ་ནི། ",
            "དེ་སྐད་སྟོང་པ་ཉིད་སྨྲ་ན།། ",
            "དཀོན་མཆོག་གསུམ་ལ་གནོད་པ་ནི། །",
            " བྱེད་ཅིང་་་་་་་་་་་་་་་་་༌། །",
            " དེའི་ཕྱིར་དེ་སྐད་ཆོས་ཐམས་ཅད་སྟོང་པ་ཉིད་དུ་སྨྲ་།",
            ""
        ],
        [
            "འབྱུང་བར་དཀོན་ཕྱིར་དྲི་མེད་ཕྱིར། །",
            "མཐུ་ལྡན་ཕྱིར་དང་འཇིག་རྟེན་གྱི། །",
            "རྒྱན་གྱུར་ཕྱིར་དང་མཆོག་ཉིད་ཕྱིར། །",
            "ཅེས་རིན་པོ་ཆེ་དང་ཆོས་ལྔས་མཚུངས་པའམ། ",
            "དཀོན་ཞིང་ཕན་འདོགས་ཆེ་བས་",
            "དཀོན་མཆོག་གསུམ་ལ་གནོད་པ་ནི་བྱེད་ཅིང་སྟེ་",
            "དེ་རྣམས་ཀྱང་ཐམས་ཅད་ཀྱི་ནང་དུ་འདུས་པས་",
            "མེད་པར་འགྱུར་རོ་ཞེས་པའོ།། ",
            "བཞི་པ་ལས་འབྲས་མེད་པར་ཐལ་བ་།",
            " ་་་་་་འབྲས་བུ་ཡོད་པ་དང༌། །",
            " ཆོས་མ་ཡིན་པ་ཆོས་ཉིད་དང༌། །",
            " ཐམས་ཅད་སྟོང་པ་ཉིད་དུ་སྨྲ་ན་",
            "མི་དགེ་བ་བཅུ་ལ་སོགས་པ་ཆོས་མ་ཡིན་པ་དང༌། ",
            "མངོན་པར་མཐོ་བའི་ཆོས་དགེ་བ་བཅུ་ལ་སོགས་པ་ཉིད་དང༌། ",
            "དེ་དག་གི་འབྲས་བུ་བདེ་སྡུག་ཡོད་པ་ལ་",
            "ཡང་གནོད་པ་བྱེད་པ་ཡིན་ཏེ་",
            "ཐམས་ཅད་ཀྱི་ནང་དུ་འདུས་པའི་ཕྱིར་རོ། །",
            " ལྔ་པ་འཇིག་རྟེན་པའི་ཐ་སྙད་མེད་པར་ཐལ་བ་ནི། ",
            "འཇིག་རྟེན་པ་ཡི་ཐ་སྙད་ནི། །",
            " ཀུན་ལའང་གནོད་པ་བྱེད་པ་ཡིན།། ",
            "ཐམས་ཅད་སྟོང་པ་ཉིད་དུ་སྨྲ་ན་",
            "དེའི་ནང་དུ་འདུས་པའི་གཟུགས་དང་ཚོར་བ་ལ་སོགས་པའམ་",
            "ཟོ་ཞིག་འདུག་ཅིག་ཅེས་པ་ལ་སོགས་པ་",
            "འཇིག་རྟེན་པའི་ཐ་སྙད་ནི། ",
            "ཀུན་ལ་གནོད་པ་བྱེད་པ་ཡིན་ཞེས་པ་།",
            ""
        ],
        [
            "དེའི་ཕྱིར་ཆོས་ཐམས་ཅད་སྟོང་པ་ཉིད་དུ་",
            "སྨྲ་བ་འདི་ནི་མི་རིགས་སོ་ཞེས་འཛེར་ཏོ།། ",
            "༼གཉིས་པ་༽དེའི་ལན་།",
            "ཕ་རོལ་རྒོལ་བའི་རྒྱུ་དང༌། ",
            "དབུ་མ་པའི་ཕྱོགས་ལ་དེའི་སྐྱོན་སྤང་བ་དང༌། ",
            "དབུ་མ་རྟོགས་པའི་ཆེ་བ་གསུམ་ལས། ",
            "དང་པོ་༼ཕ་རོལ་རྒོལ་བའི་རྒྱུ་༽ནི། ",
            "དེ་ལ་བཤད་པ་ཁྱོད་ཀྱིས་ནི། །",
            " སྟོང་ཉིད་དགོས་དང་སྟོང་ཉིད་དང༌། །",
            " སྟོང་ཉིད་དོན་ནི་མ་རྟོགས་པས། །",
            " དེ་ཕྱིར་དེ་ལྟར་གནོད་པ་ཡིན།། ",
            "ཁྱོད་ཀྱིས་དབུ་མ་པའི་ལུགས་ཇི་ལྟར་",
            "གནས་པ་བཞིན་མ་ཤེས་པས་ཉེས་པ་",
            "བརྗོད་པ་ཡིན་པས་དེས་ཁོ་བོ་ཅག་ལ་མི་གནོད་ཅེས་སྟོན་པ། ",
            "དེ་ལ་སྐྱོན་དེ་དག་ཇི་ལྟར་མེད་པའི་ལན་བཤད་པ། ",
            "རེ་ཞིག་ཆོས་ཐམས་ཅད་རང་བཞིན་སྟོང་པ་ཉིད་ཡིན་པས་",
            "དེ་དག་ཐམས་ཅད་དོན་དམ་པར་མེད་པར་ཐལ་བ་ནི་",
            "འདོད་པ་ཡིན་ལཀུན་རྫོབ་ཏུའང་མེད་པར་ནི་མི་འགྱུར་།",
            "ཐ་སྙད་ཁས་མ་བླངས་པར་ནི། ",
            "ངེད་ཅག་འཆད་པར་མི་བྱེད་།",
            ""
        ],
        [
            "ཞེས་པའི་ཚུལ་གྱིས་སྟོང་པ་ཉིད་ཀྱི་དོན་ཐ་སྙད་དུ་ཡང་",
            "ཅི་ཡང་མེད་པ་མ་ཡིན་པའི་ཕྱིར་རོ། །",
            "འདི་ལྟར་སྟོང་པ་ཉིད་ཀྱི་དོན་བཀག་པའི་མཚན་མར་འཛིན་པའམ། ",
            "ཐ་སྙད་དུའང་ཅི་ཡང་མེད་པར་འཛིན་པ་ཁྱོད་ཀྱིས་ནི། ",
            "སྟོང་ཉིད་བསྟན་པའམ་རྟོགས་པའི་དགོས་པ་སྤྲོས་པ་ཐམས་ཅད་",
            "ཟད་པས་མྱ་ངན་ལས་འདའ་བ་དང༌། ",
            "སྟོང་པ་ཉིད་ཀྱི་མཚན་ཉིད་དམ་",
            "ངོ་བོ་ཡང་དག་པར་ཡོད་མེད་ཀྱི་",
            "སྤྲོས་པ་ཐམས་ཅད་དང་བྲལ་བ་ཡིན་པ་དང༌། ",
            "སྟོང་པ་ཉིད་ཀྱི་སྒྲ་བཤད་པའམ་འཇུག་པའི་དོན་ནི་",
            "རྟེན་ནས་འབྱུང་བ་ཡིན་པར་མ་རྟོགས་པས་",
            "དེ་དག་ཐ་སྙད་དུ་ཡང་མེད་པར་འགྱུར་རོ་",
            "ཞེས་པའི་སྐྱོན་བརྗོད་པ་ཡིན་པ་དེའི་ཕྱིར་",
            "ཕྱིན་ཅི་ལོག་གི་རྟོག་པས་ཉམས་པས་",
            "ཁྱོད་ཉིད་ལ་གནོད་པ་ཡིན་ནོ་ཞེས་པའོ།། ",
            "གཉིས་པ་༼དབུ་མ་པའི་ཕྱོགས་ལ་དེའི་སྐྱོན་སྤང་བ་།",
            "དབུ་མ་པའི་ཚུལ་བརྗོད་པ་དང༌། ",
            "དེས་སྐྱོན་ལས་གྲོལ་བའི་ཚུལ་དང༌། ",
            "དེ་ཁས་མི་ལེན་པ་ལ་སྐྱོན་བརྗོད་པ་གསུམ་ལས། ",
            "དང་པོ་༼དབུ་མ་པའི་ཚུལ་བརྗོད་པ་༽ལ་ཡང་གསུམ་།",
            "ཤེས་བྱའི་གནས་རྒྱལ་བས་ཇི་ལྟར་བསྟན་པའི་ཚུལ་དང༌། ",
            "དེ་མ་ཤེས་པའི་ཉེས་པ་དང༌། ",
            "དེས་གྲུབ་པའི་དོན་ཏོ།།",
            "དང་པོ་༼ཤེས་བྱའི་གནས་རྒྱལ་བས་ཇི་ལྟར་བསྟན་པའི་ཚུལ་༽ནི། ",
            "སངས་རྒྱས་རྣམས་ཀྱིས་ཆོས་བསྟན་པ། །",
            " བདེན་པ་གཉིས་ལ་ཡང་དག་བརྟེན།། ",
            "འཇིག་རྟེན་ཀུན་རྫོབ་བདེན་པ་དང༌། །",
            " དམ་པའི་དོན་གྱི་བདེན་པའོ།།",
            ""
        ],
        [
            "སྤྱིར་སངས་རྒྱས་རྣམས་ཀྱིས་ཆོས་ཇི་སྙེད་བསྟན་པ་",
            "ཐམས་ཅད་བརྗོད་བྱ་བདེན་པ་གཉིས་ལ་",
            "ཡང་དག་གམ་ངེས་པར་བརྟེན་པ་ཡིན་ནོ།།",
            "གཉིས་པོ་དེ་ཉིད་གང་ཞེ་།",
            "འཇིག་རྟེན་ཀུན་རྫོབ་བདེན་པའི་",
            "མཚན་ཉིད་ནི་སམ་བྲི་ས་ཏྱཾ་ཞེས་པ་",
            "དེ་ཁོ་ན་ཉིད་མཐོང་བ་ལ་སྒྲིབ་པ་",
            "ཐ་སྙད་པའི་ཤེས་པ་འཁྲུལ་པའི་",
            "ཡུལ་དུ་བདེན་པ་ཡིན་།",
            "དེའི་མཚན་གཞི་ནི་ཤེས་བརྗོད་གཞལ་བྱའི་",
            "ཆོས་ཇི་སྙེད་པ་ཐམས་ཅད་དོ།།",
            "དམ་པའི་དོན་གྱི་བདེན་པའི་མཚན་ཉིད་ནི་",
            "བློ་དམ་པ་རིགས་པའི་ཤེས་པའི་ཡུལ་དུ་བདེན་པ་།",
            "དེའི་མཚན་གཞི་ནི་ཆོས་ཐམས་ཅད་བློ་དེའི་",
            "དོན་དགག་སྒྲུབ་ཀྱི་སྤྲོས་པའི་",
            "མཚན་མ་གང་དུ་ཡང་མི་གནས་པའོ།།",
            ""
        ],
        [
            "གཉིས་པ་༼དེ་མ་ཤེས་པའི་ཉེས་པ་༽ལ་ཡང་གསུམ་ལས། ",
            "༼དང་པོ་༽སྤྱིར་བདེན་གཉིས་ཀྱི་དབྱེ་བ་མ་ཤེས་པའི་ཉེས་པ་ནི། ",
            "གང་དག་བདེན་པ་དེ་གཉིས་ཀྱི། །",
            " རྣམ་དབྱེ་རྣམ་པར་མི་ཤེས་པ། །",
            " དེ་དག་སངས་རྒྱས་བསྟན་པ་ནི། །",
            " ཟབ་མོའི་དེ་ཉིད་རྣམ་མི་ཤེས།། ",
            "བསྟན་པའི་ཚུལ་དེ་ལྟར་བློ་ངོ་གཉིས་ལ་",
            "ལྟོས་ནས་སྣང་བ་དང་རང་བཞིན་ཅིར་ཡང་",
            "མ་གྲུབ་པར་གནས་པ་ཡིན་པ་དང༌། ",
            "གང་དག་བློ་ངོ་གཉིས་ལ་ལྟོས་པའི་བདེན་པ་འདི་གཉིས་ཀྱི། ",
            "རྣམ་དབྱེ་རྣམ་པར་མི་ཤེས་པ། ",
            "དེ་དག་ཡོད་མེད་ཕྱོགས་གཅིག་པར་ལྟ་བས་",
            "སངས་རྒྱས་བསྟན་པ་ནི་གཅིག་ཏུ་",
            "ཡོད་མེད་ཀྱི་མཐའ་གཉིས་དང་བྲལ་བའི་",
            "ཟབ་མོའི་དེ་ཉིད་རྟེན་འབྱུང་རང་བཞིན་",
            "སྟོང་ཉིད་རྣམ་པར་མི་ཤེས་སོ།། ",
            "༼གཉིས་པ་༽ཁྱད་པར་དུ་དོན་དམ་མ་རྟོགས་པས་མི་གྲོལ་བ་ནི། ",
            "ཐ་སྙད་ལ་ནི་མ་བརྟེན་པར། །",
            " དམ་པའི་དོན་ནི་བསྟན་མི་ནུས།། ",
            "དམ་པའི་དོན་ནི་མ་རྟོགས་པར། །",
            " མྱ་ངན་འདས་པ་འཐོབ་མི་འགྱུར།། ",
            "གལ་ཏེ་དེ་ལྟར་དོན་དམ་སྒྲ་བློའི་ཡུལ་ལས་",
            "འདས་པ་ཡིན་ན་ཕུང་པོ་ལ་སོགས་པ་",
            "ཀུན་རྫོབ་འཁྲུལ་པའི་སྣང་བ་",
            "སྤང་བྱ་ཡིན་པས་དེ་བསྟན་པས་ཅི་བྱ་ཞེ་།",
            ""
        ],
        [
            "བདེན་ཏེ་དེ་ལ་མ་བརྟེན་པར་དོན་དམ་པ་རྟོགས་པར་མི་ནུས་།",
            "དེ་མ་རྟོགས་པར་ཞི་བ་མི་འཐོབ་པས། ",
            "ཆུ་འདོད་པས་སྣོད་ལྟར་དེའི་ཐབས་སུ་",
            "ཀུན་རྫོབ་བསྟན་དགོས་པ་ཉིད་།",
            "འདི་ལྟར་ཐ་སྙད་ཀུན་རྫོབ་ཀྱི་བདེན་པ་ལ་ནི་",
            "མ་བརྟེན་པར། ",
            "དམ་པའི་དོན་ནི་སྒྲ་དང་རྟགས་ལ་སོགས་པས་",
            "བསྟན་པར་མི་ནུས་ཏེ་",
            "དེའི་རང་གི་ངོ་བོ་སྒྲ་བློའི་ཡུལ་ལས་འདས་པའི་ཕྱིར་རོ། །",
            "སྒྲ་དང་རྟགས་ཀྱིས་མ་བསྟན་པར་དོན་དམ་",
            "ཆོས་འགའ་ཞིག་ཏུ་ཞེན་པ་བཟློག་པར་མི་ནུས་པས་",
            "དེ་སྤྲོས་པ་མེད་དགག་གི་ཚུལ་གྱིས་རྟོགས་པར་མི་ནུས་ལ",
            "ཆོས་རྣམས་ཀྱི་དམ་པའི་དོན་སྤྲོས་པ་མེད་དགག་གི་ཚུལ་གྱིས་ནི་",
            "ཇི་ལྟ་བར་མ་རྟོགས་པར་གློ་བུར་གྱི་དྲི་མ་མཐའ་དག་སྤངས་པའི་",
            "མྱ་ངན་ལས་འདས་པ་ཐོབ་པར་མི་འགྱུར་བས་སོ།། ",
            "༼གསུམ་པ་༽དེ་ལ་ལོག་པར་བཟུང་བས་",
            "འཁོར་བ་དང་ངན་སོང་དུ་ཕུང་བར་འགྱུར་བ་ནི། ",
            "སྟོང་པ་ཉིད་ལ་བལྟ་ཉེས་ན།།",
            ""
        ],
        [
            "ཤེས་རབ་ཆུང་རྣམས་ཕུང་བར་འགྱུར།། ",
            "ཇི་ལྟར་སྦྲུལ་ལ་གཟུང་ཉེས་དང༌། ། ",
            "རིག་སྔགས་ཉེས་པར་བསྒྲུབས་པ་བཞིན། །",
            " དེ་ལྟར་བདེན་པ་གཉིས་ཀྱི་རྣམ་པར་",
            "གཞག་པ་མ་བྱས་པར་སྟོང་པ་ཉིད་",
            "སྨྲ་བ་ནི་སྟོང་པ་ཉིད་ཀྱི་དོན་ཐ་སྙད་ཙམ་དུ་ཡང་མེད་པའམ། ",
            "མེད་པ་ཉིད་ཡང་དག་ཏུ་བཟུང་བས་",
            "སྟོང་པ་ཉིད་ལ་ལྟ་ཉེས་།",
            "ཤེས་རབ་ཆུང་རྣམས་རིམ་པར་",
            "ངན་སོང་དང་འཁོར་བར་ཕུང་བར་བྱེད་།",
            "དང་པོ་ལ་ཡང་སྟོང་ཉིད་",
            "སྒྲ་ཇི་བཞིན་པར་འཛིན་པ་དང༌། ",
            "དེ་སྤོང་བ་གཉིས་ལས། ",
            "ཁ་ཅིག་སྟོང་པ་ཉིད་སྒྲ་ཇི་བཞིན་པར་",
            "བཟུང་ནས་ཀུན་རྫོབ་ཏུའང་ལས་འབྲས་ལ་སོགས་པ་ལ་",
            "སྐུར་བའི་ལོག་པར་ལྟ་བས་ངན་སོང་དུ་",
            "འགྲོ་བར་འགྱུར་ཏེསློབ་དཔོན་ཉིད་ཀྱིས། ",
            "ཆོས་འདི་ལོག་པར་ཤེས་གྱུར་ན།། ",
            "མི་མཁས་རྣམས་ནི་ཆུད་ཀྱང་ཟ།།",
            ""
        ],
        [
            "འདི་ལྟར་མེད་པར་ལྟ་བ་ཡི། །",
            " མི་གཙང་དེར་ནི་བྱིང་བར་འགྱུར།། ",
            "ཞེས་བཤད་པ་ལྟ་བུའོ།།",
            "ཁ་ཅིག་སྐུར་བ་མི་འདེབས་སུ་ཟིན་ཀྱང་",
            "ཆོས་འདི་དག་དམིགས་པས་ན་",
            "སྟོང་པ་ཉིད་ཇི་ལྟར་ཡིན་ཏེ་",
            "སྟོང་པ་ཉིད་ནི་ཆོས་མ་ཡིན་",
            "སྟོན་པས་བསྟན་པ་མ་ཡིན་ཞེས་",
            "དེ་སྤངས་པས་ཆོས་ཀྱིས་ཕོངས་པའི་ལས་ཀྱིས་",
            "ངན་སོང་དུ་འགྲོ་བར་འགྱུར་ཏེ",
            "གཞན་ཡང་ཆོས་འདི་ལོག་བཟུང་ན།།",
            "བླུན་པོ་མཁས་པའི་ང་རྒྱལ་ཅན། །",
            "སྤོང་བ་བདག་ཉིད་མ་རུངས་པ། །",
            "མནར་མེད་པར་ནི་སྤྱི་ཚུགས་འགྲོ།།",
            ""
        ],
        [
            "ཞེས་པ་ལྟ་བུའོ།། ",
            "གཉིས་པ་མེད་པ་ཉིད་ཡང་དག་ཏུ་བཟུང་ན་ཡང་",
            "སྨན་མ་ཞུ་བས་དུག་ཏུ་སོང་བ་ལྟར་",
            "ལྟ་བ་ཐམས་ཅད་ཀྱི་གཉེན་པོ་སྟོང་པ་ཉིད་ལ་",
            "མཚན་མར་ལྟ་བས་ལྟ་བ་ཐམས་ཅད་དང་བྲལ་ནས་",
            "ཞི་བ་མི་ཐོབ་པར། ",
            "རྒྱལ་བ་རྣམས་ཀྱིས་སྟོང་པ་ཉིད། །",
            " ལྟ་ཀུན་ངེས་པར་འབྱིན་པར་གསུངས།། ",
            "གང་དག་སྟོང་པ་ཉིད་ལྟ་བ། །",
            " དེ་དག་བསྒྲུབ་ཏུ་མེད་པར་གསུངས།། ",
            "ཞེས་བཤད་ཟིན་ཏོ།།",
            "གལ་ཏེ་མ་ལོག་པར་བཟུང་ན་ཕན་འདོགས་པ་",
            "དེ་ཉིད་ལོག་པར་བཟུང་བས་ཕན་མི་འདོགས་།",
            ""
        ],
        [
            "ཕུང་ཞིང་གནོད་པ་བྱེད་པར་ཇི་ལྟར་འགྱུར་ཞེ་།",
            "འགྱུར་ཏེ་ཇི་ལྟར་སྦྲུལ་ཀླུ་ལ་མན་ངག་ཇི་ལྟ་བ་བཞིན་",
            "བཟུང་ན་ནོར་གྱི་ཕུང་པོ་འབྱུང་ཡང༌། ",
            "མན་ངག་བོར་ཏེ་བཟུང་ཉེས་ན་",
            "ནོར་མི་འབྱུང་བར་མ་ཟད་མཛེ་འོང་བ་དང༌། ",
            "བྱད་ལ་སོགས་པའི་རིག་སྔགས་མན་ངག་",
            "ཇི་ལྟ་བ་བཞིན་བསྒྲུབས་ན་དགྲ་བརླག་པ་དང་",
            "རང་ལ་དངོས་གྲུབ་འབྱུང་ཡང་མན་ངག་བོར་ཏེ་",
            "ཉེས་པར་བསྒྲུབས་པས་རང་བརླག་པར་འགྱུར་བ་བཞིན་ནོ།།",
            ""
        ],
        [
            "གསུམ་པ་དེས་གྲུབ་པའི་དོན་ནི། ",
            "དེ་ཕྱིར་ཞན་པས་ཆོས་འདི་ཡི། །",
            " གཏིང་རྟོགས་དཀའ་བར་མཁྱེན་གྱུར་ནས།། ",
            "ཐུབ་པའི་ཐུགས་ནི་ཆོས་བསྟན་ལས། །",
            " རབ་ཏུ་ལོག་པར་གྱུར་པ་ཡིན།། ",
            "དེ་ལྟར་སྟོང་པ་ཉིད་ཀྱི་དོན་ཟབ་ཅིང་",
            "རྟོགས་པར་དཀའ་བ་དང༌། ",
            "གདུལ་བྱ་བློ་དམན་པས་ལོག་པར་འཛིན་པར་འགྱུར་།",
            "དེ་ལོག་པར་བཟུང་ན་ཉེས་དམིགས་ཤིན་ཏུ་ཆེ་བ་",
            "དེའི་ཕྱིར་གདུལ་བྱ་བློ་ཞན་པས་",
            "ཟབ་མོ་སྟོང་པ་ཉིད་ཀྱི་ཆོས་འདིའི། ",
            "གཏིང་རྟོགས་པར་དཀའ་བར་མཁྱེན་པར་གྱུར་ནས",
            "ཐུབ་པ་ཆེན་པོ་སངས་རྒྱས་ཀྱི་ཐུགས་ནི་",
            "ཆོས་ཟབ་མོ་སྟོན་པ་ལས། ",
            "རབ་ཏུ་ལོག་པར་གྱུར་པ་ཡིན་།",
            "ཇི་སྐད་དུ། ",
            "ཟབ་ཞི་སྤྲོས་བྲལ་འོད་གསལ་འདུས་མ་བྱས། །",
            " བདུད་རྩི་ལྟ་བུའི་ཆོས་ཤིག་བདག་གིས་རྙེད།།",
            ""
        ],
        [
            "སུ་ལ་བསྟན་ཀྱང་གོ་བར་མི་འགྱུར་བས། །",
            " མི་སྨྲ་བདག་ཉིད་ནགས་སུ་གནས་པར་བྱ།། ",
            "ཞེས་གསུངས་པ་ལྟ་བུའོ།།",
            "དེ་ལྟར་དབུ་མའི་ཚུལ་བརྗོད་།",
            "༼གཉིས་པ་༽དེས་སྐྱོན་ལས་གྲོལ་བའི་ཚུལ་།",
            "སྐྱོན་གྱི་གཞི་མི་འདོད་པ་དང༌། ",
            "སྐྱོན་ཡོན་གྱི་གནས་བསྟན་པ་དང༌། ",
            "དེས་ན་དེ་ལ་སྐྱོན་བརྗོད་པར་མི་རིགས་པ་གསུམ་ལས། ",
            "དང་པོ་༼སྐྱོན་གྱི་གཞི་མི་འདོད་པ་༽ནི། ",
            "སྐྱོན་དུ་ཐལ་བར་འགྱུར་བ་ནི། །",
            " སྟོང་ལ་འཐད་པ་མ་ཡིན་པས། །",
            " ཁྱོད་ནི་སྟོང་ཉིད་སྤོང་བྱེད་པ། །",
            " གང་དེ་ང་ལ་མི་འཐད་དོ།། ",
            "བདེན་པ་བཞི་ལ་སོགས་པ་ཐ་སྙད་དུའང་མེད་པའི་",
            "སྐྱོན་དུ་ཐལ་བར་འགྱུར་བ་ནི། ",
            "ཁོ་བོ་ཅག་གིས་སྨྲས་པའི་རང་བཞིན་སྟོང་པ་ཉིད་ལ་",
            "འཐད་པའམ་འབྱུང་བ་མ་ཡིན་ཏེ",
            ""
        ],
        [
            "ཁྱོད་ནི་སྟོང་པ་ཉིད་གང་ཞིག་སྤོང་བར་",
            "བྱེད་པ་མེད་པ་ཡང་དག་པའམ། ",
            "ཐ་སྙད་དུའང་གཏན་མེད་པ་གང་ཡིན་པ་",
            "དེ་ང་ལ་མི་འཐད་དོ་སྟེ་",
            "ངས་མི་འདོད་པའི་ཕྱིར་རོ་ཞེས་པའོ།། ",
            "གཉིས་པ་༼སྐྱོན་ཡོན་གྱི་གནས་བསྟན་པ་༽ནི། ",
            "གང་ལ་སྟོང་པ་ཉིད་རུང་བ། །",
            " དེ་ལ་ཐམས་ཅད་རུང་བར་འགྱུར།། ",
            "གང་ལ་སྟོང་ཉིད་མི་རུང་བ། །",
            " དེ་ལ་ཐམས་ཅད་རུང་མི་འགྱུར།། ",
            "རྟེན་ཅིང་འབྲེལ་བར་འབྱུང་བ་གང༌། །",
            " དེ་ནི་སྟོང་པ་ཉིད་དུ་བཤད།། ",
            "དེ་ནི་བརྟེན་ནས་གདགས་པ་སྟེ།། ",
            "དེ་ཉིད་དབུ་མའི་ལམ་ཡིན་ནོ།།",
            ""
        ],
        [
            "གང་ཕྱིར་རྟེན་འབྱུང་མ་ཡིན་པའི། །",
            " ཆོས་འགའ་ཡོད་པ་མ་ཡིན་པ། །",
            " དེ་ཕྱིར་སྟོང་པ་མ་ཡིན་པའི། །",
            " ཆོས་འགའ་ཡོད་པ་མ་ཡིན་ནོ།། ",
            "གང་ལ་རང་བཞིན་སྟོང་པ་ཉིད་རུང་བ། ",
            "དེ་ལ་ཐ་སྙད་དུ་འཕགས་པའི་བདེན་པ་",
            "ལ་སོགས་པ་ཐམས་ཅད་རུང་བར་འགྱུར་།",
            "འདི་ལྟར་འོག་གི་རྟེན་ཅིང་",
            "འབྲེལ་བར་འབྱུང་བ་གང་ཡིན་པ། ",
            "དེ་ནི་རང་བཞིན་མེད་པས་སྟོང་པ་ཉིད་དུ་བཤད་།",
            "མདོ་ལས། ",
            "ཆོས་ཐམས་ཅད་སྟོང་པ་སྟེ་",
            "རང་བཞིན་མེད་པའི་ཚུལ་གྱིས་སོ།།",
            "ཞེས་དང༌། ",
            "གང་ཞིག་རྐྱེན་ལས་སྐྱེས་པ་དེ་མ་སྐྱེས།། ",
            "དེ་ལ་སྐྱེ་བའི་རང་བཞིན་ཡོད་མ་ཡིན།།",
            ""
        ],
        [
            "རྐྱེན་ལ་རག་ལས་གང་དེ་སྟོང་པར་བཤད།། ",
            "གང་ཞིག་སྟོང་ཉིད་ཤེས་དེ་བག་ཡོད་ཡིན།། ",
            "ཞེས་གསུངས་པས་སོ།།",
            "རང་བཞིན་སྟོང་ཉིད་དེ་ཉིད་ཐ་སྙད་དུ་",
            "རྒྱུ་རྐྱེན་ལ་བརྟེན་ནས་གདགས་པ་།",
            "སྒྱུ་མ་ལྟ་བུའི་རྟེན་འབྲེལ་དེ་ཉིད་དམ་",
            "དེའི་ཆོས་ཉིད་རང་བཞིན་མེད་པ་དེ་ཉིད་མཐའ་",
            "ཐམས་ཅད་དང་བྲལ་བས་དབུ་མའི་ལམ་ཡིན་ནོ།།",
            "དེའི་ཕྱིར་རྣམ་པར་དཔྱད་ན་",
            "དབུ་མའི་ལམ་མ་ཡིན་པ་མེད་པ་ཉིད་།",
            ""
        ],
        [
            "གང་གི་ཕྱིར་ཐ་སྙད་དུ་རྟེན་འབྱུང་མ་ཡིན་པའི། ",
            "ཆོས་འགའ་ཡོད་པ་མ་ཡིན་པ། ",
            "དེའི་ཕྱིར། ",
            "དེའི་ཁྱབ་བྱེད་ཡང་དག་པར་སྟོང་པ་མ་ཡིན་པའི་",
            "ཆོས་འགའ་ཡོད་པ་མ་ཡིན་པས་སོ།།",
            "དེ་ལྟ་ཡིན་དང་གང་ལ་རང་བཞིན་སྟོང་པ་ཉིད་",
            "རུང་བ་དེ་ལ་ཐ་སྙད་དུ་རྟེན་ཅིང་འབྲེལ་བར་འབྱུང་བ་རུང་།",
            "དེ་རུང་བས་དེའི་ཁྱབ་བྱ་སྔར་ཇི་སྐད་བཤད་པའི་",
            "འཕགས་པའི་བདེན་པ་ནས་འཇིག་རྟེན་གྱི་ཐ་སྙད་ཀྱི་བར་",
            "ཐམས་ཅད་རུང་བ་ཡིན་ནོ།།",
            "གང་ལ་སྟོང་པ་ཉིད་མི་རུང་སྟེ་",
            "རང་བཞིན་ཡོད་པའི་ཕྱོགས་དེ་ལ་རྟེན་འབྱུང་མི་རུང་བས་",
            "དེའི་ཁྱབ་བྱ་སྔར་བཤད་པའི་",
            "འཕགས་པའི་བདེན་པ་ལ་སོགས་པ་",
            "ཐམས་ཅད་མི་རུང་བར་འགྱུར་རོ། །",
            " གསུམ་པ་༼དེས་ན་དེ་ལ་སྐྱོན་བརྗོད་པར་མི་རིགས་པ་༽ནི། ",
            "ཁྱོད་ནི་རང་གི་སྐྱོན་རྣམས་ནི། །",
            " ང་ལ་ཡོངས་སུ་སྒྱུར་བྱེད་པ། ། ",
            "རྟ་ལ་མངོན་པར་ཞོན་བཞིན་དུ། །",
            " རྟ་ཉིད་བརྗེད་པར་གྱུར་པ་བཞིན། །",
            " རང་བཞིན་དུ་སྨྲ་བ་ཁྱོད་ཀྱི་",
            "འཕགས་པའི་བདེན་པའི་རང་གི་སྐྱོན་རྣམས་ནི་",
            "ཡོངས་སུ་དག་པའི་ཕྱོགས་རྟེན་འབྱུང་",
            "རང་བཞིན་མེད་པར་སྨྲ་བ་",
            "ང་ལ་ཡོངས་སུ་སྒྱུར་བར་བྱེད་པ་ནི་",
            "ཇི་ལྟར་མི་འགའ་ཞིག་རྟ་ལ་མངོན་པར་ཞོན་བཞིན་དུ་",
            "སེམས་གཡེངས་པས་གང་ལ་ཞོན་པའི་",
            "རྟ་དེ་ཉིད་བརྗེད་པར་གྱུར་པས་",
            "གཞན་ལ་རྐུ་འཛུགས་པ་བཞིན། ",
            "རང་ཉིད་སྐྱོན་གྱི་རྟ་ལ་ཞོན་ནས་",
            "སེམས་གཡེངས་པས་",
            "དེ་གཞན་ལ་ཡོད་པར་རྩོད་པའམ། ",
            "རང་ཉིད་ཀྱིས་སྟོང་པ་ཉིད་ཀྱི་",
            "རང་བཞིན་ནམ་ཁྱབ་བྱ་རྟེན་འབྲེལ་ཁས་བླངས་ནས་",
            "སེམས་གཡེངས་པས་སྟོང་ཉིད་དེ་",
            "མི་འཐད་ཅེས་རྩོད་པ་ཡིན་ནོ་ཞེས་པའོ།།",
            ""
        ],
        [
            "གསུམ་པ་དེ་ཁས་མི་ལེན་པ་ལ་སྐྱོན་བརྗོད་པ་ནི། ",
            "གང་དག་མ་དམིགས་པས་དབུ་མ་པ་ལ་",
            "ཀླན་ཀ་འཚོལ་བའི་གཞན་གྱི་སྐྱོན་དེ་དག་གང་ཡིན་ཅེ་།",
            "དེ་བསྟན་པ་ལ་དྲུག་ལས། ",
            "དང་པོ་རྒྱུ་འབྲས་མེད་པར་ཐལ་བ་ནི། ",
            "གལ་ཏེ་དངོས་རྣམས་རང་བཞིན་ལས། །",
            " ཡོད་པར་རྗེས་སུ་ལྟ་བྱེད་ན། ",
            "དེ་ལྟ་ཡིན་ན་དངོས་པོ་རྣམས། །",
            " རྒྱུ་རྐྱེན་མེད་པར་ཁྱོད་ལྟའོ།། ",
            "འབྲས་བུ་དང་ནི་རྒྱུ་ཉིད་དང༌། །",
            " བྱེད་པ་པོ་དང་བྱེད་དང་བྱ།། ",
            "སྐྱེ་བ་དང་ནི་འགག་པ་དང༌། །",
            " འབྲས་བུ་ལ་ཡང་གནོད་པ་བྱེད།། ",
            "ཆོས་ཐམས་ཅད་སྟོང་པ་ཉིད་མ་ཡིན་ཏེ་",
            ""
        ],
        [
            "གལ་ཏེ་དངོས་རྣམས་རང་བཞིན་ལས། ",
            "ཡོད་པར་རྗེས་སུ་ལྟ་བར་བྱེད་ན་",
            "དེ་ལྟ་ཡིན་ན་ནི་ཕྱི་ནང་གི་དངོས་པོ་རྣམས་",
            "རྒྱུ་རྐྱེན་མེད་པར་ཁྱོད་ལྟ་བར་འགྱུར་ཏེ",
            "ཁྱབ་པ་ནི་རང་བཞིན་རྒྱུ་རྐྱེན་ལས་",
            "འབྱུང་བ་དོན་མེད་པ་དང༌། ",
            "བཅོས་མ་རང་བཞིན་དུ་འགལ་བར་བཤད་ཟིན་ཏོ།།",
            "དེ་ལྟར་འདོད་ན་",
            "དེས་བསྐྱེད་བྱའི་འབྲས་བུ་བུམ་པ་ལ་སོགས་པ་",
            "མི་རུང་ལ་འབྲས་བུ་མེད་ན་",
            "དེའི་རྒྱུ་ཉིད་དེ་འཇིམ་པ་ལ་སོགས་པའི་ལས་དང་",
            "རྫ་མཁན་ལ་སོགས་པ་དེའི་བྱ་བ་ལ་རང་དབང་དུ་",
            "གྱུར་པའི་བྱེད་པ་པོ་དང་འཁོར་ལོ་ལ་སོགས་པ་",
            "དེའི་བྱེད་པ་དང་བུམ་པ་ལ་སོགས་པ་",
            "འབྲས་བུ་དེ་འབྱུང་བའི་བྱ་བ་དང་འབྲས་བུ་",
            "དེའི་གནས་སྐབས་ཀྱི་ཆོས་མེད་པ་སྐྱེ་བ་དང་ནི་",
            "ཡོད་པ་འགག་པ་དང་བུམ་པའི་འབྲས་བུ་",
            "ཆུ་སྐྱོར་བ་ལ་སོགས་པ་",
            "མི་རུང་བ་དེ་དག་ཐམས་ཅད་ལ་ཡང་",
            "གནོད་པ་བྱེད་པ་ཡིན་ནོ།།",
            ""
        ],
        [
            "གཉིས་པ་ཤེས་བྱ་བདེན་པ་མེད་པར་ཐལ་བ་ནི། ",
            "གལ་ཏེ་འདི་ཀུན་མི་སྟོང་ན།། ",
            "འབྱུང་བ་མེད་ཅིང་འཇིག་པ་མེད།། ",
            "འཕགས་པའི་བདེན་པ་བཞི་པོ་རྣམས། །",
            " ཁྱོད་ལ་མེད་པར་ཐལ་བར་འགྱུར།། ",
            "གལ་ཏེ་ཕྱི་ནང་གི་དངོས་པོ་འདི་ཀུན་",
            "མི་སྟོང་ཞིང་རང་བཞིན་ཡོད་ན་",
            "དེ་བཅོས་མ་དང་འགྱུར་བར་འགལ་བས་",
            "འབྱུང་བ་མེད་ཅིང་འཇིག་པ་མེད་པར་འགྱུར་ལ",
            "དེ་ལྟ་ན་འབྱུང་འཇིག་གིས་ཁྱབ་པའི་",
            "འཕགས་པའི་བདེན་པ་བཞི་པོ་རྣམས་",
            "རང་བཞིན་མི་སྟོང་པར་སྨྲ་བ་ཁྱོད་ལ་",
            "མེད་པར་ཐལ་བར་འགྱུར་རོ། །",
            " རྟེན་ཅིང་འབྲེལ་འབྱུང་མ་ཡིན་།",
            ""
        ],
        [
            "སྡུག་བསྔལ་ཡོད་པར་ག་ལ་འགྱུར།། ",
            "མི་རྟག་སྡུག་བསྔལ་གསུངས་པ་དེ།། ",
            "རང་བཞིན་ཉིད་ལ་ཡོད་མ་ཡིན།། ",
            "དེ་ཉིད་བྱེ་བྲག་ཏུ་བཤད་པ་ལ་",
            "འདི་ལྟར་རེ་ཞིག་རང་བཞིན་ཡོད་ན་",
            "བཅོས་མ་རྟེན་འབྱུང་དུ་མི་རུང་།",
            "རྟེན་ཅིང་འབྲེལ་འབྱུང་མ་ཡིན་ན་",
            "སྡུག་བསྔལ་སྔར་གྱི་ལས་དང་ཉོན་མོངས་པས་",
            "བསྐྱེད་པའི་ཕུང་པོ་ཡོད་པར་ག་ལ་འགྱུར་།",
            "མདོ་ལས། ",
            "གང་མི་རྟག་པ་དེ་སྡུག་བསྔལ་ལོ་ཞེས་གསུངས་པ་།",
            ""
        ],
        [
            "རང་བཞིན་ཉིད་ལ་ཡོད་པ་མ་ཡིན་ཏེ་",
            "དེ་ནམ་མཁའི་མི་སྒྲིབ་པ་ལྟར་གཞན་དུ་",
            "འགྱུར་བ་འགལ་བའི་ཕྱིར་རོ། །",
            " རང་བཞིན་ལས་ནི་ཡོད་ཡིན་ན། ",
            "ཅི་ཞིག་ཀུན་ཏུ་འབྱུང་བར་འགྱུར།། ",
            "དེ་ཕྱིར་སྟོང་ཉིད་གནོད་བྱེད་ལ།། ",
            "ཀུན་འབྱུང་ཡོད་པ་མ་ཡིན་ནོ།། ",
            "ཡང་སྡུག་བསྔལ་རང་བཞིན་ལས་ནི། ",
            "ཡོད་པ་ཡིན་ན་",
            ""
        ],
        [
            "སྡུག་བསྔལ་ཅི་ཞིག་རྒྱུ་ལས་",
            "ཀུན་ཏུ་འབྱུང་བར་འགྱུར་ཏེ་",
            "རྒྱུ་ལས་འབྱུང་བར་མི་འགྱུར་བ་དེའི་ཕྱིར་",
            "སྟོང་པ་ཉིད་ལ་གནོད་པ་བྱེད་པ་",
            "རང་བཞིན་དུ་ཡོད་པའི་ཕྱོགས་ལ་",
            "སྡུག་བསྔལ་གྱི་རྒྱུ་ཀུན་འབྱུང་ཡོད་པ་མ་ཡིན་ནོ།། ",
            "སྡུག་བསྔལ་རང་བཞིན་གྱིས་ཡོད་ན།། ",
            "འགོག་པ་ཡོད་པ་མ་ཡིན་ནོ།། ",
            "རང་བཞིན་གྱིས་ནི་ཡོངས་གནས་ཕྱིར། །",
            " འགོག་ལ་གནོད་པ་བྱེད་པ་ཡིན།། ",
            "ཡང༌། ",
            "སྡུག་བསྔལ་རང་བཞིན་གྱིས་ཡོད་ལ།།",
            ""
        ],
        [
            "འགོག་པ་ཡོད་པ་མ་ཡིན་ནོ།།",
            "དེའི་ཁྱབ་པ་རང་བཞིན་ཉིད་ནི་",
            "ནམ་མཁའི་མི་སྒྲིབ་པ་ལྟར་ཡོངས་སུ་",
            "གནས་དགོས་པའི་ཕྱིར་རོ། །",
            "དེས་ན་སྟོང་པ་ཉིད་ལ་གནོད་པ་",
            "འགོག་པ་ལ་ཡང་གནོད་པ་བྱེད་པ་ཡིན་ནོ།། ",
            "ལམ་ལ་རང་བཞིན་ཡོད་ན་ནི། ། ",
            "སྒོམ་པ་འཐད་པར་མི་འགྱུར་རོ། །",
            " ཅི་སྟེ་ལམ་དེ་བསྒོམ་བྱ་ན།། ",
            "ཁྱོད་ཀྱི་རང་བཞིན་ཡོད་མ་ཡིན།། ",
            "ཡང་ལམ་ལ་རང་བཞིན་ཡེ་ནས་ཡོད་ན་",
            "ནི་དེ་གོང་ནས་གོང་དུ་བསྒོམ་པ་",
            "འཐད་པར་མི་འགྱུར་བ་ལས་",
            "དེ་བསྒོམ་པར་བཤད་པས་བསལ་ལོ། །",
            "ཇི་སྟེ་ལམ་དེ་དེ་ལྟར་བསྒོམ་བྱར་ཁས་ལེན་ན་ཡང་",
            "ཁྱོད་ཀྱི་རང་བཞིན་ཡོད་པ་མ་ཡིན་ཏེ",
            ""
        ],
        [
            "བཅོས་མ་དང་རང་བཞིན་འགལ་བས་སོ།། ",
            "གང་ཚེ་སྡུག་བསྔལ་ཀུན་འབྱུང་དང༌། །",
            " འགོག་པ་ཡོད་པ་མ་ཡིན་ན།། ",
            "ལམ་གྱི་སྡུག་བསྔལ་འགོག་པ་ནི། ། ",
            "གང་ཞིག་ཐོབ་པར་འགྱུར་བར་འདོད།། ",
            "གཞན་ཡང་གང་གི་ཚེ་དེ་ལྟར་རང་བཞིན་ཡོད་ན་",
            "སྡུག་བསྔལ་དང་ཀུན་འབྱུང་དང༌། ",
            "འགོག་པ་ཡོད་པ་མ་ཡིན་པའི་ཕྱིར་ན་",
            "སྡུག་བསྔལ་ཀུན་འབྱུང་སྤོང་བ་དང་",
            "འགོག་པ་ཐོབ་པར་བྱེད་པའི་ལམ་ནི་",
            "གང་ཞིག་ཡིན་པར་འདོད་དེ་",
            "སྡུག་བསྔལ་འགོག་པ་མེད་པས་",
            "དེ་ཐོབ་བྱེད་ཀྱི་ལམ་མེད་དོ་ཞེས་པའོ།།",
            ""
        ],
        [
            "གསུམ་པ་ཡུལ་ཅན་ལམ་མེད་པར་ཐལ་བ་ནི། ",
            "གལ་ཏེ་རང་བཞིན་ཉིད་ཀྱིས་ནི། ། ",
            "ཡོངས་སུ་ཤེས་པ་མ་ཡིན་ན།། ",
            "དེ་ནི་ཇི་ལྟར་ཡོངས་ཤེས་འགྱུར།། ",
            "རང་བཞིན་གནས་པ་མ་ཡིན་ནམ། །",
            " སྡུག་བསྔལ་ཡོངས་སུ་ཤེས་པའི་རང་བཞིན་",
            "ཤེས་པར་བྱ་མི་དགོས་པས་",
            "གལ་ཏེ་རང་བཞིན་ཉིད་ཀྱིས་ནི། ",
            "ཡོངས་སུ་ཤེས་པ་མ་ཡིན་པའི་ཕྱིར་ན་",
            "དེ་ནི་ཕྱིས་ཀྱང་ཇི་ལྟར་ཡོངས་སུ་ཤེས་པར་འགྱུར་ཏེ",
            "དེའི་ཁྱབ་པ་རང་བཞིན་གནས་པ་མ་ཡིན་ནམ་སྟེ་",
            "གནས་པ་ཡིན་དགོས་པས་སོ་ཞེས་པའོ།། ",
            "དེ་བཞིན་དུ་ནི་ཁྱོད་ཉིད་ཀྱི། ། ",
            "སྤང་དང་མངོན་དུ་བྱ་བ་དང༌། །",
            " བསྒོམ་དང་འབྲས་བུ་བཞི་དག་ཀྱང༌། །",
            " ཡོངས་ཤེས་བཞིན་དུ་མི་རུང་ངོ༌།། ",
            "དེ་བཞིན་དུ་ནི་ཁྱོད་ཉིད་ཀྱི་ཀུན་འབྱུང་སྤང་བ་དང་",
            "འགོག་པ་མངོན་དུ་བྱ་བ་དང་",
            "ལམ་བསྒོམས་པ་དང་དེ་བསྒོམ་པའི་འབྲས་བུ་བཞི་པོ་དག་ཀྱང་",
            "སྡུག་བསྔལ་ཡོངས་སུ་ཤེས་པ་བཞིན་དུ་མི་རུང་སྟེ་",
            "སྔར་མ་སྤངས་པ་ལ་སོགས་པའི་རང་བཞིན་སྒྱུར་བར་མི་ནུས་པས་",
            "ཕྱིས་ཀྱང་སྤོང་བ་ལ་སོགས་པར་མི་འཐད་པའི་ཕྱིར་རོ། ། ",
            "རང་བཞིན་ཡོངས་སུ་འཛིན་པ་ཡིས། ། ",
            "འབྲས་བུ་རང་བཞིན་ཉིད་ཀྱིས་ནི། །",
            " ཐོབ་པ་མིན་པ་གང་ཡིན་།",
            ""
        ],
        [
            "ཇི་ལྟར་འཐོབ་པར་ནུས་པར་འགྱུར།། ",
            "འབྲས་བུ་སྔར་མེད་པའི་རང་བཞིན་ཕྱིས་ཡོད་པར་",
            "མི་རུང་བ་འབའ་ཞིག་ཏུ་མ་ཟད་ཀྱི་",
            "འབྲས་བུ་བཞི་པོ་སྔ་ནས་རང་བཞིན་ཉིད་ཀྱིས་ནི་",
            "ཐོབ་པ་མིན་པའི་རང་བཞིན་གང་ཡིན་པ་",
            "དེ་ཕྱིས་ཀྱང་ཇི་ལྟར་ཐོབ་པར་ནུས་པར་འགྱུར་ཏེ",
            "དེའི་ཁྱབ་པ་རང་བཞིན་ཡོངས་སུ་འཛིན་ཅིང་",
            "མི་འདོར་བ་ཡིས་ཞེས་པའོ།། ",
            "བཞི་པ་འབྲས་བུ་དཀོན་མཆོག་གསུམ་མེད་པར་ཐལ་བ་།",
            "དགེ་འདུན་དང་ཆོས་དང་སངས་རྒྱས་མེད་པར་ཐལ་བ་ནི། ",
            "འབྲས་བུ་མེད་ན་འབྲས་གནས་མེད།། ",
            "ཞུགས་པ་དག་ཀྱང་ཡོད་མ་ཡིན།།",
            ""
        ],
        [
            "གལ་ཏེ་སྐྱེས་བུ་གང་ཟག་བརྒྱད། །",
            " དེ་དག་མེད་ན་དགེ་འདུན་མེད།། ",
            "འཕགས་པའི་བདེན་རྣམས་མེད་པའི་ཕྱིར། །",
            " དམ་པའི་ཆོས་ཀྱང་ཡོད་མ་ཡིན།། ",
            "ཆོས་དང་དགེ་འདུན་ཡོད་མིན་ན།། ",
            "སངས་རྒྱས་ཇི་ལྟར་ཡོད་པར་འགྱུར།། ",
            "ཁྱོད་ཀྱིས་སངས་རྒྱས་བྱང་ཆུབ་ལ།། ",
            "མ་བརྟེན་པར་ཡང་ཐལ་བར་འགྱུར།།",
            ""
        ],
        [
            "ཁྱོད་ཀྱིས་བྱང་ཆུབ་སངས་རྒྱས་ལ།། ",
            "མ་བརྟེན་པར་ཡང་ཐལ་བར་འགྱུར།། ",
            "ཁྱོད་ཀྱི་རང་བཞིན་ཉིད་ཀྱིས་ནི། །",
            " སངས་རྒྱས་མིན་པ་གང་ཡིན་དེས། །",
            " བྱང་ཆུབ་སྤྱོད་ལ་བྱང་ཆུབ་ཕྱིར། །",
            " བརྩམ་ཀྱང་བྱང་ཆུབ་ཐོབ་མི་འགྱུར།། ",
            "རིམ་པ་ལྟར། ",
            "འབྲས་བུ་མེད་ན་འབྲས་གནས་མེད།།",
            ""
        ],
        [
            "ཞུགས་པ་དག་ཀྱང་ཡོད་མ་ཡིན།།",
            "གལ་ཏེ་གང་ཟག་སྐྱེས་བུ་བརྒྱད། །",
            "དེ་དག་མེད་ན་དགེ་འདུན་མེད།།",
            "ཅེས་དང༌། ",
            "འཕགས་པའི་བདེན་རྣམས་མེད་པའི་ཕྱིར། །",
            "དམ་པའི་ཆོས་ཀྱང་ཡོད་མ་ཡིན།།",
            "ཅེས་དང༌། ",
            "ཆོས་དང་དགེ་འདུན་ཡོད་མིན་ན།།",
            "སངས་རྒྱས་ཇི་ལྟར་ཡོད་པར་འགྱུར།།",
            "ཞེས་པ་སྟེ་འདི་དག་གི་དོན་སྔར་བཤད་པ་ལྟར་",
            "ཤེས་པར་བྱའོ།།",
            ""
        ],
        [
            "གཞན་ཡང་ཁྱོད་ཀྱི་ལྟར་ན་",
            "རྟེན་སངས་རྒྱས་ཀྱི་གང་ཟག་རང་བཞིན་དུ་ཡོད་པས་",
            "དེར་རྣམ་འཇོག་གི་རྒྱུ་བྱང་ཆུབ་སྟེ་",
            "ཐམས་ཅད་མཁྱེན་པའི་ཡེ་ཤེས་ལ་མ་བརྟེན་པར་ཡང་ཐལ་བར་འགྱུར་ལ",
            "ཁྱོད་ཀྱི་ལྟར་ན་བྱང་ཆུབ་སྟེ་",
            "བརྟེན་པའམ་རྣམ་འཇོག་གི་རྒྱུ་",
            "ཐམས་ཅད་མཁྱེན་པའི་ཡེ་ཤེས་ཀྱང་",
            "རྟེན་ནམ་མཚོན་བྱ་",
            "སངས་རྒྱས་ཀྱི་གང་ཟག་ལ་མ་བརྟེན་པར་ཡང་ཐལ་བར་འགྱུར་རོ། །",
            "དེ་བཞིན་དུ་རང་བཞིན་གྱིས་སངས་རྒྱས་ཡིན་པ་ལམ་ལ་འབད་མི་དགོས་པས་",
            "ཁྱོད་ཀྱི་ལྟར་རང་བཞིན་ཉིད་ཀྱིས་ནི། ",
            "སངས་རྒྱས་མིན་པའི་གང་ཟག་གང་ཡིན་པ་དེས་",
            "ལམ་བྱང་ཆུབ་ཀྱི་སྤྱོད་པ་ལ་",
            "འབྲས་བུ་བྱང་ཆུབ་ཀྱི་ཕྱིར་བརྩམ་ཡང་",
            "བྱང་ཆུབ་ཐོབ་པར་མི་འགྱུར་ཏེ་",
            "སངས་རྒྱས་མ་ཡིན་པའི་རང་བཞིན་",
            "བཟློག་པར་མི་ནུས་པའི་ཕྱིར་རོ། ། ",
            "ལྔ་པ་ལས་རྒྱུ་འབྲས་མི་འཐད་པ་ནི། ",
            "འགའ་ཡང་ཆོས་དང་ཆོས་མིན་པ། །",
            " ནམ་ཡང་བྱེད་པར་མི་འགྱུར་ཏེ། ",
            "མི་སྟོང་པ་ལ་ཅི་ཞིག་བྱ།། ",
            "རང་བཞིན་ལ་ནི་བྱ་བ་མེད།། ",
            "ཆོས་དང་ཆོས་མིན་མེད་པར་ཡང༌། །",
            " འབྲས་བུ་ཁྱོད་ལ་ཡོད་པར་འགྱུར།།",
            ""
        ],
        [
            "ཆོས་དང་ཆོས་མིན་རྒྱུས་བྱུང་བའི། །",
            " འབྲས་བུ་ཁྱོད་ལ་ཡོད་མ་ཡིན།། ",
            "ཆོས་དང་ཆོས་མིན་རྒྱུས་བྱུང་བའི། །",
            " འབྲས་བུ་གལ་ཏེ་ཁྱོད་ལ་ཡོད།། ",
            "ཆོས་དང་ཆོས་མིན་ལས་བྱུང་བའི། །",
            " འབྲས་བུ་ཅི་ཕྱིར་སྟོང་མ་ཡིན།། ",
            "གང་ཟག་འགའ་ཡང་རྒྱུ་ཆོས་དང་ཆོས་མིན་པ་",
            "དུས་ནམ་གྱི་ཚེ་ཡང་བྱེད་པར་མི་འགྱུར་།",
            "དེ་དག་རང་བཞིན་དུ་ཡོད་པའི་ཕྱིར་རོ། །",
            "དེའི་བྱ་བ་མི་སྟོང་པ་ལ་ཅི་ཞིག་བྱ་སྟེ་",
            "རང་བཞིན་དང་བཅོས་མ་འགལ་བས་",
            "རང་བཞིན་ལ་ནི་བྱ་བ་མེད་པའི་ཕྱིར་རོ། །",
            "ཡང་ཆོས་དང་ཆོས་མིན་གྱི་འབྲས་བུ་བདེ་སྡུག་ཆོས་ཅན། ",
            "ཆོས་དང་ཆོས་མིན་མེད་པར་ཡང་ཁྱོད་ལ་ཡོད་པར་འགྱུར་ཏེ",
            ""
        ],
        [
            "རང་བཞིན་དུ་ཡོད་པའི་ཕྱིར་རོ། །",
            "འདོད་པ་ཡིན་ནོ་ཞེ་།",
            "ཆོས་དང་ཆོས་མིན་མེད་པར་ནི་",
            "ཆོས་དང་ཆོས་མིན་གྱི་རྒྱུ་ལས་བྱུང་བའི་",
            "འབྲས་བུ་ཁྱོད་ལ་ཡོད་པ་མ་ཡིན་།",
            "གལ་ཏེ་ཡོད་ན་ཆོས་དང་ཆོས་མིན་དོན་མེད་པ་དང་",
            "རེས་འགའ་བ་མ་ཡིན་པར་འགྱུར་བའི་ཕྱིར་རོ། །",
            "གལ་ཏེ་འབྲས་བུ་བདེ་སྡུག་རང་བཞིན་དུ་ཡོད་ཀྱང་",
            "ཆོས་དང་ཆོས་མིན་མེད་པར་ཡོད་པ་མ་ཡིན་ཏེ་",
            "ཆོས་དང་ཆོས་མིན་གྱི་རྒྱུ་ལས་བྱུང་བའི་ཕྱིར་",
            "རོ་སྙམ་ནགལ་",
            "ཏེ་ཁྱོད་ཆོས་དང་ཆོས་མིན་གྱི་རྒྱུ་ལས་",
            "བྱུང་བའི་འབྲས་བུ་ཡོད་པར་འདོད་ན་",
            ""
        ],
        [
            "ཆོས་དང་ཆོས་མིན་ལ",
            "ས་བྱུང་བའི་ཕྱིར་འབྲས་བུ་དེ་",
            "ཅིའི་ཕྱིར་རང་བཞིན་སྟོང་པ་མ་ཡིན་ཏེ",
            "འདིའི་ཁྱབ་པ་ལན་གཅིག་མ་ཡིན་པར་བཤད་ཟིན་ཏོ།། ",
            "དྲུག་པ་འཇིག་རྟེན་པ་དང་འཇིག་རྟེན་",
            "ལས་འདས་པའི་ཐ་སྙད་མི་འཐད་པ་།",
            "དང་པོ་༼འཇིག་རྟེན་པའི་ཐ་སྙད་མི་འཐད་པ་༽ནི། ",
            "རྟེན་ཅིང་འབྲེལ་བར་འབྱུང་བ་ཡི། །",
            " སྟོང་པ་ཉིད་ལ་གནོད་བྱེད་གང༌། །",
            " འཇིག་རྟེན་པ་ཡི་ཐ་སྙད་ནི། །",
            " ཀུན་ལ་གནོད་པ་བྱེད་པ་ཡིན།། ",
            "དེ་ལྟར་སྟོང་པ་ཉིད་ལ་གནོད་བྱེད་གང་སྟེ་",
            "རང་བཞིན་ཡོད་པར་འདོད་ན་",
            ""
        ],
        [
            "བཅོས་མ་རྟེན་འབྲེལ་མི་རུང་བས། ",
            "རྟེན་ཅིང་འབྲེལ་བར་འབྱུང་བས་",
            "བསྡུས་པ་ཡི་སོང་ཞིག་འདུག་ཅིག་ལ་སོགས་པ་",
            "འཇིག་རྟེན་པ་ཡི་ཐ་སྙད་ནི་ཀུན་མི་རུང་བས་",
            "དེ་ལ་གནོད་པ་བྱེད་པ་ཡིན་ནོ།། ",
            "སྟོང་པ་ཉིད་ལ་གནོད་བྱེད་ན།། ",
            "བྱ་བ་ཅི་ཡང་མེད་འགྱུར་ཞིང༌།། ",
            "རྩོམ་པ་མེད་པ་བྱ་བར་འགྱུར།། ",
            "མི་བྱེད་པ་ཡང་བྱེད་པོར་འགྱུར།། ",
            "ཡང་སྟོང་པ་ཉིད་ལ་གནོད་པ་བྱེད་དེ་",
            "རང་བཞིན་དུ་ཡོད་ན་",
            "བྱེད་པོ་གང་གིས་ཀྱང་བྱ་བ་ཅི་ཡང་མེད་པར་འགྱུར་།",
            ""
        ],
        [
            "བྱ་བ་རང་བཞིན་དུ་ཡོད་ན་བྱེད་པ་པོའི་རྩོམ་པ་ལ་",
            "ལྟོས་པ་མེད་པར་འགྱུར་བས་བྱེད་པ་པོས་",
            "བྱེད་བཞིན་པ་མ་ཡིན་པ་ཡང་བྱ་བར་འགྱུར་།",
            "བྱེད་པོ་རང་བཞིན་དུ་ཡོད་ན་",
            "བྱ་བ་ལ་མི་ལྟོས་པར་འགྱུར་བས་བྱ་བ་ཅི་ཡང་",
            "མི་བྱེད་པ་ཡང་བྱེད་པོར་འགྱུར་ན་",
            "དེ་ལྟར་ནི་དམིགས་པ་ཡང་མ་ཡིན་པས་",
            "བྱ་བྱེད་ཕན་ཚུན་ལྟོས་པའི་ཕྱིར་",
            "གཟུགས་བརྙན་ལྟར་རང་བཞིན་ཡོད་ན་",
            "བྱ་བྱེད་གང་ཡང་མི་འཐད་དོ་ཞེས་པའོ།། ",
            "རང་བཞིན་ཡོད་ན་འགྲོ་བ་རྣམས། །",
            " མ་སྐྱེས་པ་དང་མ་འགགས་དང༌། ། ",
            "ཐེར་ཟུག་ཏུ་ནི་གནས་འགྱུར་ཞིང༌།།",
            ""
        ],
        [
            "གནས་སྐབས་སྣ་ཚོགས་བྲལ་བར་འགྱུར།། ",
            "ཡང་རང་བཞིན་ཡོད་ན་",
            "འགྲོ་བ་རྣམས་སྐད་ཅིག་རེ་རེ་ལ་",
            "མ་སྐྱེས་པ་དང་མ་འགགས་པར་འགྱུར་བས་",
            "རང་བཞིན་ཐེར་ཟུག་ཏུ་ནི་གནས་འགྱུར་།",
            "དེ་འདོད་ན་",
            "གནས་སྐབས་སྣ་ཚོགས་དང་བྲལ་བར་འགྱུར་ན་",
            "གནས་སྐབས་སྣ་ཚོགས་དང་བཅས་པར་མཐོང་བས་",
            "རང་བཞིན་ཐེར་ཟུག་ཏུ་མི་གནས་པར་སྐྱེ་འཇིག་བྱེད་ལ་",
            "དེའི་ཕྱིར་འགྲོ་བ་རང་བཞིན་མེད་དོ་ཞེས་པའོ།།",
            ""
        ],
        [
            "ཇི་སྐད་དུ་མདོ་ལས། ",
            "མི་སྟོང་ཅུང་ཞིག་ཡོད་ན་རྒྱལ་བ་ཡིས། །",
            " འགའ་ཡང་ལུང་སྟོན་མི་གསུང་འགྱུར་མེད་པར། །",
            " རང་རང་དངོས་ལ་ཐེར་ཟུག་གནས་དེ་ལ།། ",
            "འཕེལ་བ་མེད་ཅིང་ཡོངས་སུ་ཉམས་པ་མེད།། ",
            "ཅེས་གསུངས་པ་ལྟ་བུའོ།། ",
            "གཉིས་པ་འཇིག་རྟེན་ལས་འདས་པའི་",
            "ཐ་སྙད་མི་འཐད་པ་ནི། ",
            "གལ་ཏེ་སྟོང་པ་ཡོད་མིན་ན།། ",
            "མ་ཐོབ་ཐོབ་པར་བྱ་བ་དང༌། ། ",
            "སྡུག་བསྔལ་མཐར་བྱེད་ལས་དང་ནི། །",
            " ཉོན་མོངས་ཐམས་ཅད་སྤོང་བའང་མེད།།",
            ""
        ],
        [
            "གལ་ཏེ་སྟོང་པ་ཡོད་པ་མིན་ཏེ་",
            "རང་བཞིན་དུ་ཡོད་ན་རྒྱུན་དུ་ཞུགས་པ་ནས་",
            "སངས་རྒྱས་ཀྱི་བར་གྱི་འབྲས་བུ་",
            "སྔར་མ་ཐོབ་པ་ཐོབ་པར་བྱ་བ་དང༌། ",
            "འབྲས་བུ། ",
            "སྡུག་བསྔལ་མཐར་བྱེད་པ་ཕུང་པོ་ལྷག་མེད་དུ་",
            "སྔར་མ་གྱུར་པ་འགྱུར་བ་དང༌། ",
            "རྒྱུ་ལས་དང་ཉོན་མོངས་ཐམས་ཅད་",
            "སྔར་མ་སྤངས་པ་སྤོང་བ་ལྷག་བཅས་ཀྱི་",
            "མྱ་ངན་ལས་འདས་པ་ཡང་",
            "མེད་པར་འགྱུར་རོ་ཞེས་པའོ།། ",
            "གསུམ་པ་དབུ་མ་རྟོགས་པའི་ཆེ་བ་ནི། ",
            "གང་གིས་རྟེན་ཅིང་འབྲེལ་བར་འབྱུང༌།། ",
            "མཐོང་བ་དེ་ནི་སྡུག་བསྔལ་དང༌། །",
            " ཀུན་འབྱུང་དང་ནི་འགོག་པ་དང༌། །",
            " ལམ་ཉིད་དེ་དག་མཐོང་བ་ཡིན།། ",
            "དེ་ལྟར་རང་བཞིན་ཡོད་ན་",
            "ཐམས་ཅད་མི་རུང་བ་དེའི་ཕྱིར་",
            "གང་གིས་སྟོང་པ་ཉིད་ཀྱི་དོན་",
            "བདེན་པའི་སྤྲོས་པ་ཐམས་ཅད་ཀྱིས་",
            "སྟོང་པའི་ཐ་སྙད་དུ་རྟེན་ཅིང་འབྲེལ་བར་འབྱུང་བ་",
            "མཐོང་བ་དེས་ནི་སྡུག་བསྔལ་དང༌། ",
            "ཀུན་འབྱུང་དང་ནི་འགོག་པ་དང༌། ",
            "ལམ་གྱི་བདེན་པའི་དེ་ཁོ་ན་ཉིད་",
            "དེ་དག་མཐོང་བ་ཡིན་ནོ།།",
            ""
        ],
        [
            "གསུམ་པ་དོན་བསྡུ་བ་ནི། ",
            "རབ་ཏུ་བྱེད་པ་འདིས་",
            "ཤེས་བྱ་བདེན་པ་བཞི་ལ་སོགས་པའི་ཆོས་ཐམས་ཅད་",
            "དོན་དམ་པར་བདེན་པའི་སྤྲོས་པ་མེད་དགག་དང༌། ",
            "ཀུན་རྫོབ་ཏུ་བརྟེན་ནས་འབྱུང་བར་སྣང་བ་",
            "སྒྱུ་མ་ལྟ་བུར་གྲུབ་པ་ཡིན་ནོ།།",
            "ཇི་སྐད་དུ་འཕགས་པ་ཆོས་ཐམས་ཅད་འབྱུང་བ་མེད་པར་བསྟན་པའི་མདོ་ལས། ",
            "གང་གིས་ཆོས་ཐམས་ཅད་སྐྱེ་བ་མེད་པར་མཐོང་བ་",
            "དེས་ནི་སྡུག་བསྔལ་ཡོངས་སུ་ཤེས་པ་ཡིན་ནོ།།",
            "གང་གིས་ཆོས་ཐམས་ཅད་མེད་པར་མཐོང་བ་དེས་ནི་",
            "ཀུན་འབྱུང་སྤངས་པ་ཡིན་ནོ།།",
            "གང་གིས་ཆོས་ཐམས་ཅད་ཤིན་ཏུ་མྱ་ངན་ལས་འདས་པར་མཐོང་བ་",
            "དེས་ནི་འགོག་པ་མངོན་ནོ།།",
            "གང་གིས་ཆོས་ཐམས་ཅད་དངོས་པོ་མེད་པར་མཐོང་བ་",
            "དེས་ནི་ལམ་བསྒོམས་པ་ཡིན་ནོ།།",
            ""
        ],
        [
            "ཞེས་གསུངས་པ་ལྟ་བུའོ།།",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་འཕགས་པའི་བདེན་པ་བརྟག་པ་ཞེས་བྱ་བ་།",
            "རབ་ཏུ་བྱེད་པ་ཉི་ཤུ་རྩ་བཞི་པའི་རྣམ་པར་བཤད་པའོ།།།། ",
            "རབ་བྱེད་ཉི་ཤུ་རྩ་ལྔ་པ། ",
            "མྱང་འདས་བརྟག་པ། ",
            "༼གཉིས་པ་༽མྱ་ངན་ལས་འདས་པ་བརྟག་པ་ལའང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "མྱ་ངན་ལས་འདས་པ་ཡང་རྨི་ལམ་ལྟ་བུ་སྒྱུ་མ་ལྟ་བུ་ཞེས་དང༌། ",
            "ཏིང་ངེ་འཛིན་གྱི་རྒྱལ་པོ་ལས། ",
            "མྱ་ངན་འདས་མེད་མྱང་འདས་སུ། །",
            " འཇིག་རྟེན་མགོན་གྱིས་བསྟན་པ་སྟེ།། ",
            "མཁའ་ལ་མདུད་པ་བོར་བ་ནི། །",
            " ནམ་མཁའ་ཉིད་ཀྱིས་བཀྲོལ་བ་ཡིན།། ",
            "ཞེས་མྱ་ངན་ལས་འདས་པ་རང་བཞིན་མེད་པར་གསུངས་པའི་དོན་རིགས་པས་བསྒྲུབ་པ་དང༌། ",
            "རབ་ཏུ་བྱེད་པའི་འབྲེལ་ནི། དེ་ལྟར་ཆོས་ཐམས་ཅད་སྟོང་པ་ཉིད་ཡིན་ན་"
        ],
        [
            "ཉོན་མོངས་སྤངས་པ་དང་ཕུང་པོའི་རྒྱུན་འགགས་པ་ལྷག་བཅས་ལྷག་མེད་ཀྱི་མྱང་འདས་མི་རུང་ངོ་",
            "ཞེས་རྒོལ་བ་ལ་དེ་ཁོ་ན་ཉིད་དུ་དེ་དག་རང་བཞིན་གྱིས་དག་པ་ལ་",
            "མྱང་འདས་ཞེས་བརྗོད་པ་ཡིན་གྱི་གཉེན་པོས་སྤང་བྱ་འགའ་ཞིག་སྤངས་པའི་མྱང་འདས་མེད་པར་བསྟན་པའི་ཕྱིར་འདི་བཀོད་པའོ།། ",
            "༼གཉིས་པ་",
            "༽གཞུང་",
            "བཤད་པ་ལ་རྒོལ་ལན་གཉིས་ལས། དང་པོ་ནི། ",
            "གལ་ཏེ་འདི་དག་ཀུན་སྟོང་ན།། ",
            "འབྱུང་བ་མེད་ཅིང་འཇིག་པ་མེད།། ",
            "གང་ཞིག་སྤོང་དང་འགགས་པ་ལས། །",
            " མྱ་ངན་འདའ་བར་འགྱུར་བར་འདོད།། ",
            "གལ་ཏེ་ཕྱི་ནང་གི་དངོས་པོ་འདི་དག་ཀུན་ངོ་བོ་སྟོང་པ་ཡིན་ན་དེའི་ཁྱད་པར་འབྱུང་བ་མེད་ཅིང་འཇིག་པ་མེད་པར་འགྱུར་།",
            "དེ་མེད་ན་",
            ""
        ],
        [
            "དེ་གཉིས་ཀྱིས་ཁྱབ་པ་གཉེན་པོ་ཟག་པ་མེད་པའི་ཡེ་ཤེས་ཀྱིས་",
            "ཉོན་མོངས་གང་ཞིག་སྤངས་པ་དང༌། ",
            "དེ་སྤངས་པས་འབྲས་བུ་ཕུང་པོའི་རྒྱུན་འགགས་པ་ལས་",
            "རིམ་པ་ལྟར་ཕུང་པོ་ལྷག་བཅས་ལྷག་མེད་ཀྱི་མྱ་ངན་འདའ་བར་འགྱུར་བར་འདོད་དེ་",
            "དེ་མི་འཐད་དོ་ཞེ་།",
            "༼གཉིས་པ་༽དེའི་ལན་།",
            "ཉེས་པ་དེ་ཁྱོད་ཉིད་ལ་ཡོད་པ་དང༌། ",
            "དབུ་མ་པ་ལ་མེད་པ་གཉིས་ལས། ",
            "དང་པོ་༼ཉེས་པ་དེ་ཁྱོད་ཉིད་ལ་ཡོད་པ་༽ནི། ",
            "གལ་ཏེ་འདི་ཀུན་མི་སྟོང་ན།། ",
            "འབྱུང་བ་མེད་ཅིང་འཇིག་པ་མེད།། ",
            "གང་ཞིག་སྤོང་དང་འགགས་པ་ལས། །",
            " མྱ་ངན་འདའ་བར་འགྱུར་བར་འདོད།།",
            ""
        ],
        [
            "གལ་ཏེ་འདི་ཀུན་མི་སྟོང་ཞིང་རང་བཞིན་ཡོད་ན་",
            "རང་བཞིན་བཅོས་མ་དང་གཞན་དུ་འགྱུར་བ་འགལ་བའི་ཕྱིར་",
            "འབྱུང་བ་མེད་ཅིང་འཇིག་པ་མེད་པར་འགྱུར་བས། ",
            "ཉོན་མོངས་དང་ཕུང་པོ་གང་ཞིག་སྤོང་དང་འགག་པ་ལས་",
            "ལྷག་བཅས་ལྷག་མེད་ཀྱི་མྱ་ངན་འདའ་བར་འགྱུར་བར་འདོད་དེ་",
            "དེ་ཤིན་ཏུའང་མི་རུང་ངོ་ཞེས་པའོ།།",
            "ཇི་སྐད་དུ་འཕགས་པ་གླང་པོ་རྩལ་གྱི་མདོ་ལས། ",
            "གལ་ཏེ་ཆོས་རྣམས་རང་བཞིན་འགའ་ཡོད་ན།། ",
            "རྒྱལ་བ་ཉན་ཐོས་བཅས་པས་དེ་མཁྱེན་འགྱུར།། ",
            "ཐེར་ཟུག་ཆོས་རྣམས་མྱ་ངན་འདའ་མི་འགྱུར།།",
            ""
        ],
        [
            "མཁས་རྣམས་ནམ་ཡང་སྤྲོས་པ་མེད་མི་འགྱུར།། ",
            "ཞེས་གསུངས་པ་ལྟ་བུའོ།། ",
            "གཉིས་པ་༼ཉེས་པ་དེ་དབུ་མ་པ་ལ་མེད་པ་༽ལ་གསུམ་།",
            "མྱང་འདས་ཀྱི་དོན་ཆོས་ཉིད་གདོད་ནས་མཐའ་བྲལ་ཡིན་པ་དང༌། ",
            "དེ་ཉིད་བསྒྲུབ་པ་དང༌། ",
            "དེ་ལ་ཆོས་བསྟན་པ་དོན་མེད་པར་ཐལ་བ་སྤང་བའོ།།",
            "དང་པོ་༼མྱང་འདས་ཀྱི་དོན་ཆོས་ཉིད་གདོད་ནས་མཐའ་བྲལ་ཡིན་པ་༽ནི། ",
            "སྤངས་པ་མེད་པ་ཐོབ་མེད་པ། ། ",
            "ཆད་པ་མེད་པ་རྟག་མེད་པ། ། ",
            "འགག་པ་མེད་པ་སྐྱེ་མེད་པ། །",
            " དེ་ནི་མྱ་ངན་འདས་པར་བརྗོད།། ",
            "དབུ་མ་པ་ཁྱོད་ལ་ཉེས་པ་དེ་ཇི་ལྟར་མི་འགྱུར་སྙམ་།",
            ""
        ],
        [
            "ཁོ་བོ་ཅག་ནི་དེ་ཁོ་ན་ཉིད་དུ་གཉེན་པོའི་སྒོ་ནས་",
            "སྤང་བྱ་འགའ་ཞིག་སྤངས་པའི་མྱང་འདས་མི་འདོད་ཀྱི། ",
            "འོན་ཀྱང་ཁྱེད་ཅག་གིས་བཏགས་པ་ལྟར་",
            "ཀུན་ནས་ཉོན་མོངས་ཀྱི་ཆོས་སྤངས་པ་མེད་པ། ",
            "རྣམ་པར་བྱང་བའི་འབྲས་བུ་ཐོབ་པ་མེད་པ། ",
            "བདག་དང་ཕུང་པོའི་རྒྱུན་སྔར་ཡོད་ཆད་པ་མེད་པ། ",
            "དེ་གཉིས་ཕྱིས་ཡོད་རྟག་པ་མེད་པ། ",
            "རང་གི་ངོ་བོ་སྔར་ཡོད་སྐད་ཅིག་གིས་འགག་པ་མེད་པ། ",
            "སྔར་མེད་སྐྱེ་བ་མེད་པ་སྟེ་",
            "སྤྲོས་པའི་མཐའ་དྲུག་དང་བྲལ་བ་",
            "དེ་ནི་མྱ་ངན་ལས་འདས་པར་བརྗོད་དོ།།",
            "གལ་ཏེ་མྱང་འདས་ལ་བཀག་ཆོས་ཀྱི་ཁྱད་པར་སྲིད་ཚད་ལ་གཞན་ཡང་ཡོད་ཅིང་",
            "མཚོན་པ་ཙམ་ཡིན་ན་",
            "འདི་དག་ཐམས་ཅད་མི་དགོས་སོ་ཞེ་།",
            "དེ་གཉི་ག་མ་ཡིན་གྱི་",
            "མྱང་འདས་ལ་རང་གཞན་གྱི་སྡེ་པས་བཏགས་པའི་",
            "ལོག་རྟོག་འགོག་པ་ལ་བཀག་ཆོས་ཀྱི་ཁྱད་པར་དྲུག་པོ་འདི་དག་ཁོ་ན་འཚམ་པས་བཀོད་པ་ཡིན་།",
            "ཐུན་མོང་དུ་སྐྱོན་ཡོན་སྤངས་ཐོབ་ཀྱི་རང་བཞིན་དང༌། ",
            "རྒྱང་འཕེན་དང་མདོ་སྡེ་པས་",
            "རིམ་པར་བདག་དང་ཕུང་པོའི་རྒྱུན་སྔར་ཡོད་ཆད་པ་དང༌། ",
            "གྲངས་ཅན་དང་བྱེ་བྲག་ཏུ་སྨྲ་བས་",
            "རིམ་པར་བདག་ཕྱིས་ཡོད་དང་བྲལ་བའི་དངོས་པོ་ཕྱིས་ཡོད་རྟག་པ་དང༌། ",
            "སེམས་ཙམ་པས་གཟུང་འཛིན་གཉིས་སུ་སྣང་ཞེན་གྱི་འཁྲུལ་པ་ཐམས་ཅད་ཟད་པ་",
            "རང་རིག་རྫས་སྐད་ཅིག་གིས་སྐྱེ་འཇིག་ངོ་བོ་ཡོད་པར་བརྟགས་པས་",
            "དེ་དག་འགོག་པ་ལ་རིམ་པ་ལྟར་",
            "འདི་དག་ཁོ་ན་འཚམ་པའི་ཕྱིར་རོ། །",
            "ཇི་སྟེ་མྱང་འདས་ལ་རྒྱུ་ཉོན་མོངས་དང་",
            "འབྲས་བུ་ཕུང་པོ་མེད་མོད་ཀྱི་",
            "སྔར་འཁོར་བའི་དུས་ན་",
            "དེ་གཉིས་རང་བཞིན་དུ་ཡོད་པ་ཟད་པ་ལས་ཞི་བར་བརྗོད་པ་ཡིན་ནོ་",
            "ཞེས་ཀྱང་བརྗོད་པར་མི་ནུས་ཏེ",
            "སྔར་རང་བཞིན་དུ་ཡོད་པ་",
            "ཕྱིས་མེད་པར་བྱ་བར་མི་ནུས་པའི་ཕྱིར་རོ། །",
            "ཇི་སྐད་དུ། སློབ་དཔོན་ཉིད་ཀྱིས། ",
            "ཐེག་པ་ཆེ་ལས་སྐྱེ་མེད་བསྟན།།",
            ""
        ],
        [
            "གཞན་གྱིས་ཟད་པའི་སྟོང་པ་ཉིད། །",
            " ཟད་དང་མི་སྐྱེ་དོན་དུ་ནི། །",
            " གཅིག་པ་དེ་ཕྱིར་བཟོད་པར་གྱིས། །",
            " ཞེས་དང༌། ",
            "མདོ་ལས་ཀྱང༌། ",
            "མྱ་ངན་འདས་ལ་",
            "ཆོས་རྣམས་ཡོད་ཉིད་མེད།། ",
            "ཆོས་གང་དེར་མེད་དེ་དག་གཞར་ཡང་མེད།། ",
            "ཡོད་དང་མེད་ཅེས་རྟོག་པ་དང་ལྡན་ཞིང༌།། ",
            "དེ་ལྟར་སྤྱོད་ན་སྡུག་བསྔལ་ཉེར་མི་ཞི།། ",
            "ཞེས་གསུངས་པ་ཡིན་ནོ།།",
            ""
        ],
        [
            "གཉིས་པ་",
            "༼དེ་ཉིད་བསྒྲུབ་པ་།",
            "མྱ་ངན་ལས་འདས་པ་མཐའ་བཞིར་དགག་པ་དང༌། ",
            "དེ་ཐུགས་སུ་ཆུད་པ་པོའི་སངས་རྒྱས་མཐའ་བཞིར་མ་གྲུབ་པ་དང༌། ",
            "དེས་གྲུབ་པའི་དོན་གསུམ་ལས། ",
            "དང་པོ་",
            "༼མྱ་ངན་ལས་འདས་པ་མཐའ་བཞིར་དགག་པ་༽ལ་གསུམ་།",
            "མྱང་འདས་དངོས་པོར་གྲུབ་པ་དང་དངོས་པོ་མེད་པར་འདོད་པ་དགག་པ་དང༌། ",
            "དེ་གཉི་གར་འདོད་པ་དགག་པ་དང༌། ",
            "གཉི་ག་མ་ཡིན་པར་འདོད་པ་དགག་པའོ།།",
            "དང་པོ་",
            "༼ང་འདས་དངོས་པོར་གྲུབ་པ་དང་དངོས་པོ་མེད་པར་འདོད་པ་དགག་པ་༽ལ་དེ་གཉིས་སོ་སོར་དང༌། ",
            "ཐུན་མོང་དུ་དགག་པ་གཉིས་ལས། ",
            "དང་པོ་",
            "༼དེ་གཉིས་སོ་སོར་༽ལའང་རེ་ཞིག་ཉན་ཐོས་བྱེ་བྲག་ཏུ་སྨྲ་བ་དག་མྱང་འདས་ཉོན་མོངས་དང་",
            "སྡུག་བསྔལ་ངེས་པར་འགོག་པ་ཆུའི་ཆུ་ལོན་ལྟ་བུ་འདུས་མ་བྱས་རྟག་པའི་དངོས་པོར་སྨྲ་བ་དགག་པ་ལ་གསུམ་ལས། ",
            "༼དང་པོ་༽རྒ་འཆི་ཅན་དུ་ཐལ་བ་ནི། རེ་ཞིག་མྱ་ངན་འདས་དངོས་མིན།། ",
            "རྒ་ཤིའི་མཚན་ཉིད་ཐལ་བར་འགྱུར།། ",
            "རྒ་དང་འཆི་བ་མེད་པ་ཡི། །",
            " དངོས་པོ་ཡོད་པ་མ་ཡིན་ནོ།།",
            ""
        ],
        [
            "རེ་ཞིག་མྱང་འདས་ཁྱོད་ཀྱིས་བརྟགས་པ་ལྟར་དངོས་པོ་མིན་ཞེས་པ་རྣལ་མའི་དམ་བཅའོ།།",
            "དེ་ལྟ་མ་ཡིན་ཏེ་དངོས་པོ་ཡིན་ན་",
            "དེ་རྒ་འཆིའི་མཚན་ཉིད་ཅན་དུ་ཐལ་བར་འགྱུར་བས་མྱང་འདས་དང་འདུས་མ་བྱས་སུ་མི་རུང་ངོ༌།།",
            "ཁྱབ་པ་མ་གྲུབ་ཅེས་ཀྱང་བརྗོད་པར་མི་ནུས་།",
            "རྒ་དང་འཆི་བ་མེད་པ་འདུས་མ་བྱས་དང་རྟག་པར་འགྱུར་བས་ནམ་མཁའ་ལྟར་དོན་བྱེད་ནུས་པའི་དངོས་པོར་ཡོད་པ་མ་ཡིན་ནོ།། ",
            "༼གཉིས་པ་༽འདུས་བྱས་སུ་འགྱུར་བ་ནི། ",
            "གལ་ཏེ་མྱ་ངན་འདས་དངོས་ན།། ",
            "མྱ་ངན་འདས་པ་འདུས་བྱས་འགྱུར།།",
            ""
        ],
        [
            "དངོས་པོ་འདུས་བྱས་མ་ཡིན་པ། །",
            " འགའ་ཡང་གང་ནའང་ཡོད་མ་ཡིན།། ",
            "ཡང་གལ་ཏེ་མྱང་འདས་དངོས་པོ་ཡིན་།",
            "མྱ་ངན་འདས་པ་ངོ་བོ་རྒྱུ་རྐྱེན་གྱིས་འདུས་བྱས་པར་འགྱུར་བས་འདུས་མ་བྱས་དང་རྟག་པ་ཉམས་སོ།།",
            "དེའི་ཁྱབ་པ་དངོས་པོ་འདུས་བྱས་མ་ཡིན་པ་འགའ་ཡང་ཡུལ་ལམ་དུས་གང་ན་ཡང་ཡོད་པ་མ་ཡིན་ཏེ་",
            "ཡུལ་དུས་རྣམ་པ་རེས་འགའ་བར་མཐོང་བའི་ཕྱིར་རོ། །",
            " ༼གསུམ་པ་",
            "༽རྟེན་འབྱུང་དུ་ཐལ་བ་ནི། ",
            "གལ་ཏེ་མྱ་ངན་འདས་དངོས་ན།། ",
            "ཇི་ལྟར་མྱང་འདས་དེ་བརྟེན་མིན།།",
            ""
        ],
        [
            "དངོས་པོ་བརྟེན་ནས་མ་ཡིན་པ། །",
            " འགའ་ཡང་ཡོད་པ་མ་ཡིན་ནོ།། ",
            "ཡང་གལ་ཏེ་མྱ་ངན་འདས་པ་དངོས་པོ་ཡིན་པའི་ཕྱིར་ན་",
            "མྱ་ངན་འདས་པ་ཇི་ལྟར་རྣམ་འཇོག་ཆོས་གཞན་ལ་ལྟོས་པ་མིན་ཏེ་",
            "རིང་ཐུང་ལྟར་རྣམ་འཇོག་ཆོས་གཞན་ལ་ལྟོས་པར་འགྱུར་བས་རང་བཞིན་གྱིས་གྲུབ་པ་མེད་དོ།།",
            "དེའི་ཁྱབ་པ་ནི་དངོས་པོའི་རྣམ་འཇོག་ཆོས་གཞན་ལ་བརྟེན་ནས་",
            "མ་ཡིན་པ་འགའ་ཡང་ཡོད་པ་མ་ཡིན་ཏེ་",
            "དངོས་པོ་དངོས་མེད་ཕན་ཚུན་ལྟོས་ལ་",
            ""
        ],
        [
            "བཞག་དགོས་པའི་ཕྱིར་རོ། །",
            " གཉིས་པ་མདོ་སྡེ་པ་དག་མྱང་འདས་དངོས་པོ་",
            "སྔར་ཡོད་ཟད་པའི་དངོས་མེད་དུ་འདོད་པ་དགག་པ་ནི། ",
            "གལ་ཏེ་མྱ་ངན་འདས་དངོས་མིན།། ",
            "དངོས་མེད་ཇི་ལྟར་རུང་བར་འགྱུར།། ",
            "གང་ལ་མྱ་ངན་འདས་དངོས་མིན།། ",
            "དེ་ལ་དངོས་མེད་ཡོད་མ་ཡིན།། ",
            "རེ་ཞིག་དགག་བྱ་མེད་པས་",
            "དེ་མི་རུང་བ་ནི། ",
            "གལ་ཏེ་སྔར་བཀག་པས་",
            "མྱང་འདས་དངོས་པོ་མིན་པའི་ཕྱིར་ན་",
            "དངོས་མེད་དུ་ཡང་ཇི་ལྟར་རུང་བར་འགྱུར་ཏེ",
            "དེའི་ཁྱབ་པ་ནི་གང་ལ་མྱ་ངན་འདས་པ་",
            "དངོས་པོ་མིན་པའི་ཕྱོགས་དེ་ལ་",
            "དངོས་མེད་ཡོད་པ་མ་ཡིན་།",
            ""
        ],
        [
            "བཀག་པ་དགག་བྱ་ལ་ལྟོས་པའི་ཕྱིར་རོ། །",
            "རྟེན་འབྱུང་དུ་ཐལ་བ་ནི། ",
            "གལ་ཏེ་མྱ་ངན་འདས་དངོས་མིན།། ",
            "ཇི་ལྟར་མྱང་འདས་དེ་བརྟེན་མིན།། ",
            "གང་ཞིག་བརྟེན་ནས་མ་ཡིན་པའི། །",
            " དངོས་མེད་ཡོད་པ་མ་ཡིན་ནོ།། ",
            "ཡང་གལ་ཏེ་མྱ་ངན་འདས་པ་དངོས་པོ་མིན་ཏེ་",
            "དངོས་མེད་ཡིན་ན་",
            "མྱང་འདས་དེ་ཇི་ལྟར་ངོ་བོ་རྒྱུ་རྐྱེན་གྱིས་བསྐྱེད་པའམ་",
            "རྣམ་འཇོག་ཆོས་གཞན་ལ་ལྟོས་པའི་རྟེན་འབྱུང་ཇི་ལྟར་མིན་ཏེ་",
            "རྟེན་འབྱུང་དུ་འགྱུར་རོ། །",
            "དེའི་ཁྱབ་པ་ནི་སྐྱེ་བའི་རྐྱེན་གྱིས་རྒ་ཤི་ཞེས་པའི་ཚུལ་གྱིས་",
            "དངོས་པོ་ཞིག་པའི་མི་རྟག་པའི་དངོས་མེད་དངོས་པོ་ལས་འབྱུང་བ་དང༌། ",
            "དངོས་མེད་ཀྱི་ཐ་སྙད་དགག་བྱ་དངོས་པོ་ལ་ལྟོས་དགོས་པས་གང་ཞིག་",
            "ངོ་བོ་རྒྱུ་རྐྱེན་ལས་དང་རྣམ་འཇོག་ཆོས་གཞན་ལ་བརྟེན་ནས་",
            ""
        ],
        [
            "མ་ཡིན་པའི་དངོས་མེད་ཡོད་པ་མ་ཡིན་ནོ་ཞེས་པའོ།། ",
            "གཉིས་པ་ཐུན་མོང་དུ་དགག་པ་།",
            "༼དང་པོ་༽རིགས་པས་དགག་པ་ནི། ",
            "འོང་བ་དང་ནི་འགྲོ་བའི་དངོས། །",
            " བརྟེན་ནམ་རྒྱུར་བྱས་གང་ཡིན་པ། །",
            " དེ་ནི་བརྟེན་མིན་རྒྱུར་བྱས་མིན།། ",
            "མྱ་ངན་འདས་པ་ཡིན་པར་བསྟན།། ",
            "འོ་ན་མྱ་ངན་ལས་འདས་པ་གང་ཡིན་ཞེ་།",
            "ཐུབ་པས་བདག་དང་ཕུང་པོ་ཚེ་སྔ་མ་ནས་",
            "འདིར་འོང་བ་དང་ནི་འདི་ནས་གཞན་དུ་འགྲོ་བའི་",
            "དངོས་པོ་རིང་ཐུང་ལྟར་རྣམ་འཇོག་སྔ་མ་བརྟེན་ནས་",
            ""
        ],
        [
            "སམ་མར་མེ་ལས་འོད་ལྟར་ངོ་བོ་སྔ་མ་རྒྱུར་བྱས་ནས་",
            "འགྲོ་འོང་བྱེད་པ་གང་ཡིན་པ་དེ་ནི་",
            "ཕྱིས་ནམ་ཞིག་ན་རྣམ་འཇོག་སྔ་མ་ལ་བརྟེན་ནས་",
            "འགྲོ་འོང་བྱེད་པ་མིན་ཞིང༌། ",
            "ངོ་བོ་སྔ་མ་རྒྱུར་བྱས་ནས་",
            "འགྲོ་འོང་བྱེད་པ་མིན་པ་དེ་ནི་མྱ་ངན་འདས་པ་ཡིན་པར་བསྟན་པས། ",
            "ཕྱིས་བདག་དང་ཕུང་པོ་མི་འཇུག་པ་ཙམ་དེ་ནི་",
            "དངོས་པོར་ཡང་མི་རུང་ཞིང་དངོས་པོ་མེད་པར་ཡང་",
            "མི་རུང་ངོ་ཞེས་གློ་བུར་གྱི་དྲི་མ་ཟད་པ་ཐ་སྙད་པའི་མྱང་འདས་ལ་ཡང་བཤད་དུ་རུང་མོད་ཀྱི་",
            "འགྲེལ་བས་རྣམ་འཇོག་སྔ་མ་ལ་མ་བརྟེན་པར་དང༌། ",
            "ངོ་བོ་སྔ་མ་རྒྱུར་བྱས་པ་མ་ཡིན་པར་འཇུག་པ་མིན་པ་དེ་ནི་",
            "མྱ་ངན་འདས་པ་ཡིན་པར་བསྟན་པས་",
            "བདག་དང་ཕུང་པོ་རང་བཞིན་གྱིས་མི་འཇུག་པ་དེ་ནི་",
            "དངོས་པོའམ་དངོས་པོ་མེད་པར་མི་རིགས་སོ་ཞེས་འཆད་དོ།།",
            "ཡང་ན་ཕུང་པོ་འཁོར་བ་ལྟར་ན་",
            "ཕུང་པོ་སྔ་མ་སྔ་མ་ལ་བརྟེན་ནས་",
            "འགྲོ་འོང་བྱེད་པ་དང༌། ",
            "གང་ཟག་འཁོར་བ་ལྟར་ན་ཕུང་པོ་རྒྱུར་བྱས་པའི་གང་ཟག་འགྲོ་འོང་བྱེད་པ་ཡིན་པས། ",
            "རིམ་པ་ལྟར་ཕྱིས་ཕུང་པོ་སྔ་མ་ལ་བརྟེན་ནས་",
            ""
        ],
        [
            "དང༌། ",
            "ཕུང་པོ་རྒྱུར་བྱས་པའི་གང་ཟག་མི་འཇུག་པའམ། ",
            "ཡང་ན་འགྲེལ་བ་ལྟར་དེ་དག་སྔར་ཉིད་ནས་",
            "མ་བརྟེན་པའམ་རྒྱུར་བྱས་པ་མ་ཡིན་པར་",
            "མི་འཇུག་པ་ཙམ་མྱང་འདས་ཡིན་པར་བསྟན་པས་",
            "དེ་དངོས་པོ་དང་དངོས་པོ་མེད་པ་མ་ཡིན་ནོ།། ",
            "༼གཉིས་པ་༽ལུང་གིས་དགག་པ་ནི། ",
            "འབྱུང་བ་དང་ནི་འཇིག་པ་དག །",
            " སྤང་བར་སྟོན་པས་བཀའ་སྩལ་ཏོ།། ",
            "དེ་ཕྱིར་མྱ་ངན་འདས་པར་ནི། །",
            " དངོས་མིན་དངོས་མེད་མིན་པར་རིགས། །",
            " ཡང་མྱ་ངན་ལས་འདས་པ་དངོས་པོའམ་",
            "དངོས་པོ་མེད་པ་ཡིན་ན་འབྱུང་འཇིག་གམ་",
            "དངོས་པོ་དངོས་མེད་དུ་ལྟ་བ་མྱང་འདས་ཀྱི་གནས་ལུགས་དང་",
            "མཐུན་པར་ལྟ་བས་སྤང་བྱ་མ་ཡིན་པར་འགྱུར་ན",
            "དགེ་སློང་དག་གང་འཇུག་པའམ་འཇིག་པས་སྲིད་པ་ལས་",
            "ངེས་པར་འབྱུང་བ་འཚོལ་བ་དེ་ནི་དེ་དག་གི་ཡོངས་",
            "སུ་མི་ཤེས་པ་ཆེན་པོ་ཡིན་ནོ་",
            "ཞེས་འབྱུང་བ་དངོས་པོ་དང་ནི་འཇིག་པ་དངོས་མེད་དུ་",
            "ལྟ་བ་དག་སྤང་བར་བྱ་བར་སྟོན་པས་བཀའ་སྩལ་ཏོ།།",
            "དེའི་ཕྱིར་དེ་གཉིས་མྱང་འདས་དང་མཐུན་པའི་གནས་ལུགས་ཀྱི་",
            "ལྟ་བ་མ་ཡིན་པས་མྱ་ངན་འདས་པ་ནི་དངོས་པོ་མིན་ཞིང་",
            "དངོས་པོ་མེད་པའང་མིན་པར་རིགས་སོ།།",
            ""
        ],
        [
            "ཡང་ཁ་ཅིག་མྱང་འདས་ལ་ཉོན་མོངས་དང་",
            "སྐྱེ་བ་མེད་ཅིང་རང་གི་ངོ་བོར་ཡོད་པས་",
            "དངོས་པོ་དངོས་མེད་གཉི་ག་ཡིན་ནོ་ཞེ་།",
            "༼གཉིས་པ་དེ་གཉི་གར་འདོད་པ་༽དགག་པ་།",
            "༼དང་པོ་༽རང་གི་ཧ་ཅང་ཐལ་བ་ནི། ",
            "གལ་ཏེ་མྱ་ངན་འདས་པ་ནི། །",
            " དངོས་དང་དངོས་མེད་གཉིས་ཡིན་ན།། ",
            "དངོས་དང་དངོས་པོ་མེད་པ་དག ། ",
            "ཐར་བར་འགྱུར་ན་དེ་མི་རིགས། །",
            " གལ་ཏེ་མྱ་ངན་འདས་པ་ནི་དངོས་པོ་དང་",
            "དངོས་མེད་གཉིས་ཀའི་རང་བཞིན་ཡིན་པའི་ཕྱིར་ན་",
            "རྒྱུ་མཚན་མཚུངས་པས་དངོས་པོ་དང་དངོས་མེད་གང་ཡིན་པ་",
            "དེ་དག་ཐམས་ཅད་ཐར་པར་འགྱུར་ན་",
            "སེམས་ཅན་ཐམས་ཅད་འབད་པ་མེད་པར་གྲོལ་བར་འགྱུར་བས་",
            "དངོས་པོ་དངོས་མེད་ཐར་པ་ཡིན་པ་དེ་",
            "མི་རིགས་པས་མྱང་འདས་དངོས་པོ་དངོས་མེད་ཀྱི་རང་བཞིན་མ་ཡིན་ནོ་ཞེས་པའོ།།",
            ""
        ],
        [
            "༼གཉིས་པ་༽རྟེན་འབྱུང་དུ་ཐལ་བ་ནི། ",
            "གལ་ཏེ་མྱ་ངན་འདས་པ་ནི། ། ",
            "དངོས་དང་དངོས་མེད་གཉིས་ཡིན་ན།། ",
            "མྱ་ངན་འདས་པ་མ་བརྟེན་མིན།། ",
            "དེ་གཉིས་བརྟེན་ནས་ཡིན་ཕྱིར་རོ། ། ",
            "ཡང་གལ་ཏེ་མྱ་ངན་འདས་པ་ནི་དངོས་པོ་དང་",
            "དངོས་མེད་གཉི་ག་ཡིན་པའི་ཕྱིར་ན་",
            "མྱ་ངན་འདས་པ་རྣམ་འཇོག་ཆོས་གཞན་ལ་མ་བརྟེན་པ་མིན་ཏེ་",
            "དེ་ཆོས་གཞན་ལ་ལྟོས་པར་འགྱུར་རོ། །",
            "དེའི་ཁྱབ་པ་ནི་དངོས་པོ་དངོས་མེད་དེ་",
            "གཉིས་ཕན་ཚུན་བརྟེན་ནས་"
        ],
        [
            "ཡིན་པའི་ཕྱིར་རོ་ཞེས་པའོ།། ",
            "༼གསུམ་པ་༽འདུས་མ་བྱས་ཡིན་པས་དེ་གཉིས་དགག་པ་ནི། ",
            "ཇི་ལྟར་མྱ་ངན་འདས་པ་ནི། །",
            " དངོས་དང་དངོས་མེད་གཉིས་ཡིན་ཏེ།། ",
            "མྱ་ངན་འདས་པ་འདུས་མ་བྱས། །",
            " དངོས་དང་དངོས་མེད་འདུས་བྱས་ཡིན།། ",
            "ཇི་ལྟར་མྱ་ངན་འདས་པ་ལ།། ",
            "དངོས་དང་དངོས་མེད་གཉིས་ཡོད་དེ།། ",
            "དེ་གཉིས་གཅིག་ལ་ཡོད་མིན་ཏེ།།",
            ""
        ],
        [
            "སྣང་བ་དང་ནི་མུན་པ་བཞིན། །",
            " མྱ་ངན་འདས་པ་ནི་ཇི་ལྟར་དངོས་པོ་དང་",
            "དངོས་མེད་གཉིས་ཡིན་ཏེ་",
            "མྱ་ངན་འདས་པ་འདུས་མ་བྱས་ཡིན་པའི་ཕྱིར་རོ། །",
            "དེའི་ལྡོག་ཁྱབ་དངོས་པོ་རྒྱུ་རྐྱེན་གྱིས་བསྐྱེད་པས་དང་",
            "ཞིག་པའི་དངོས་མེད་སྐྱེ་བའི་རྐྱེན་ཡིན་པས་འདུས་བྱས་ཡིན་ནོ།།",
            "གལ་ཏེ་དེ་གཉིས་ཀྱི་རང་བཞིན་མ་ཡིན་ཡང་",
            "དེ་གཉིས་ཡོད་པ་ཡིན་ནོ་ཞེ་།",
            "ཇི་ལྟར་མྱ་ངན་འདས་པ་ལ་དངོས་པོ་དང་",
            "དངོས་མེད་གཉིས་ཡོད་དེ་",
            "ཕན་ཚུན་འགལ་བའི་ཕྱིར་དེ་གཉིས་ནི་",
            "མྱང་འདས་ཀྱི་རྫས་གཅིག་ལ་ཡོད་པ་མིན་ཏེ་",
            "ཡུལ་གཅིག་ཏུ་སྣང་བ་དང་ནི་མུན་པ་གཉིས་མེད་པ་བཞིན་ནོ།།",
            ""
        ],
        [
            "གསུམ་པ་མྱང་འདས་དངོས་པོ་དངོས་མེད་གཉིས་ཀ་",
            "མ་ཡིན་པར་འདོད་པ་དགག་པ་།",
            "གནོད་བྱེད་བརྗོད་པ་དང༌། ",
            "སྒྲུབ་བྱེད་དགག་པ་གཉིས་ལས། ",
            "དང་པོ་༼གནོད་བྱེད་བརྗོད་པ་༽ནི། ",
            "དངོས་མིན་དངོས་པོ་མེད་མིན་པ། །",
            " མྱ་ངན་འདས་པར་གང་སྟོན་པ། ། ",
            "དངོས་པོ་མེད་དང་དངོས་པོ་དག །",
            " གྲུབ་ན་དེ་ནི་གྲུབ་པར་འགྱུར།། ",
            "མྱ་ངན་འདས་པ་དངོས་པོ་མིན་ཞིང་",
            "དངོས་པོ་མེད་པའང་མིན་པར་གང་སྟོན་པ་དགག་བྱ་དངོས་པོ་མེད་པ་དང་",
            "དངོས་པོ་དག་གྲུབ་ན་བཀག་ཆོས་གཉི་ག་མ་ཡིན་པ་",
            "དེ་ནི་གྲུབ་པར་འགྱུར་བ་ཞིག་ན་སྔར་བཀག་པས་དགག་བྱ་དེ་",
            ""
        ],
        [
            "གཉི་ག་མ་གྲུབ་པར་དེ་བཀག་པའི་གཉི་ག་མ་ཡིན་པ་ཡང་མི་འགྲུབ་བོ་ཞེས་པའོ།། ",
            "གཉིས་པ་༼སྒྲུབ་བྱེད་དགག་པ་༽ནི། གལ་ཏེ་མྱ་ངན་འདས་པ་ནི། །",
            " དངོས་མིན་དངོས་པོ་མེད་མིན་ན།། ",
            "དངོས་མིན་དངོས་པོ་མེད་མིན་ཞེས། །",
            " གང་ཞིག་གིས་ནི་དེ་མངོན་བྱེད།། ",
            "གལ་ཏེ་མྱ་ངན་འདས་པ་ནི། ",
            "དངོས་པོ་མིན་ཞིང་དངོས་པོ་མེད་པའང་",
            "མིན་པའི་རང་བཞིན་ཡིན་ན་",
            "མྱ་ངན་འདས་པ་དངོས་པོ་མིན་ཞིང་",
            ""
        ],
        [
            "དངོས་པོ་མེད་པ་ཡང་མིན་པའི་རང་བཞིན་དུ་ཡོད་དོ་",
            "ཞེས་མྱང་འདས་སམ་འཁོར་བ་ན་གནས་པའི་",
            "གང་ཟག་གང་ཞིག་གིས་ནི་དེ་མངོན་པར་བྱེད་དེ་",
            "ཞི་བའི་ཚེ་དཔྱོད་པ་པོ་མེད་པ་དང༌། ",
            "འཁོར་བའི་ཀུན་རྫོབ་པའི་ཡུལ་ཅན་རྣམ་ཤེས་ཀྱི་ཡུལ་མ་ཡིན་ཞིང༌",
            "དོན་དམ་པའི་ཡུལ་ཅན་ཡེ་ཤེས་ནི་",
            "སྤྲོས་པའི་མཚན་མ་འགར་ཡང་མི་དམིགས་པ་ཡིན་པས་",
            "དེས་གཉི་ག་མ་ཡིན་པར་མི་འཛིན་པའི་ཕྱིར་རོ། །",
            " ༼གཉིས་པ་༽མྱང་འདས་ཀྱི་གནས་ལུགས་ཕྱིན་ཅི་མ་ལོག་པ་",
            "ཐུགས་སུུ་ཆུད་པ་པོ་མཐའ་བཞིར་མ་གྲུབ་པ་།",
            "འདས་པ་དང་བཞུགས་པའི་དུས་སུ་མ་གྲུབ་པ་གཉིས་ལས། ",
            "དང་པོ་༼འདས་པའི་དུས་སུ་མ་གྲུབ་པ་༽ནི། ",
            "བཅོམ་ལྡན་མྱ་ངན་འདས་གྱུར་ནས།། ",
            "ཡོད་པར་མི་མངོན་དེ་བཞིན་དུ། །",
            " མེད་དོ་ཞེའམ་གཉིས་ཀ་དང༌། ། ",
            "གཉིས་མིན་ཞེས་ཀྱང་མི་མངོན་ནོ།། ",
            "བཅོམ་ལྡན་འདས་མྱ་ངན་ལས་འདས་པར་གྱུར་ནས་ཡོད་པར་མི་།",
            ""
        ],
        [
            "དེ་བཞིན་དུ་མེད་དོ་ཞེའམ་ཡོད་མེད་གཉི་ག་དང་གཉི་ག་མིན་ཞེས་ཀྱང་མི་མངོན་།",
            "སྣང་དུས་ཉིད་ནས་རང་བཞིན་གྱིས་ཞི་བར་བཤད་ཟིན་པའི་ཕྱིར་རོ། །",
            " གཉིས་པ་",
            "༼བཞུགས་པའི་དུས་སུ་མ་གྲུབ་པ་༽ནི། བཅོམ་ལྡན་བཞུགས་པར་གྱུར་ན་",
            "ཡང༌། །",
            " ཡོད་པར་མི་མངོན་དེ་བཞིན་དུ། །",
            " མེད་དོ་ཞེའམ་གཉིས་ཀ་དང༌། །",
            " གཉིས་མིན་ཞེས་ཀྱང་མི་མངོན་ནོ།། ",
            "འདས་པའི་ཚེ་མཐའ་བཞིར་མེད་པར་མ་ཟད་ཀྱི་བཅོམ་ལྡན་འདས་བཞུགས་པར་གྱུར་པའི་དུས་ན་ཡང་ཡོད་པར་མི་མངོན་ཏེ་",
            "བླང་བྱ་ལེན་པོ་རང་བཞིན་མེད་པར་བསྟན་ཟིན་པའི་ཕྱིར་རོ། །",
            "དེ་བཞིན་དུ་དགག་བྱ་མེད་པས་བཀག་ཆོས་མེད་དོ་ཞེའམ། ",
            "ཕན་ཚུན་འགལ་བས་དེ་གཉི་ག་དང་དགག་བྱ་མ་གྲུབ་པས་ཡོད་མེད་གཉི་ག་མིན་ཞེས་ཀྱང་མི་མངོན་ནོ།། ",
            "གསུམ་པ་དེས་གྲུབ་པའི་དོན་།",
            ""
        ],
        [
            "སྲིད་ཞི་ཐ་དད་མེད་པར་གྲུབ་པ་དང༌། ",
            "ལུང་མ་བསྟན་གྱི་ལྟ་བ་དགག་པ་གྲུབ་པ་གཉིས་ལས། ",
            "དང་པོ་",
            "༼སྲིད་ཞི་ཐ་དད་མེད་པར་གྲུབ་པ་༽ནི། ",
            "འཁོར་བ་མྱ་ངན་འདས་པ་ལས། །",
            " ཁྱད་པར་ཅུང་ཟད་ཡོད་མ་ཡིན།། ",
            "མྱ་ངན་འདས་པ་འཁོར་བ་ལས། །",
            " ཁྱད་པར་ཅུང་ཟད་ཡོད་མ་ཡིན།། ",
            "མྱ་ངན་འདས་མཐའ་གང་ཡིན་པ། །",
            " དེ་ནི་འཁོར་བའི་མཐའ་ཡིན་ཏེ།། ",
            "དེ་གཉིས་ཁྱད་པར་ཅུང་ཟད་ནི། །",
            " ཤིན་ཏུ་ཕྲ་བའང་ཡོད་མ་ཡིན།། ",
            "སྣང་མི་སྣང་གཉི་གར་སྤྲོས་པའི་མཐའ་བཞིར་མ་གྲུབ་པ་དེའི་ཕྱིར་",
            "དེ་ཁོ་ན་ཉིད་དུ་དང་པོ་སྣང་དུས་ཀྱི་འཁོར་བ་ཕྱིས་མི་གནས་པའི་མྱ་ངན་ལས་འདས་པ་ལས་ཁྱད་པར་ཅུང་ཟད་ཡོད་པ་མ་ཡིན་ལ",
            "ཕྱིས་ཀྱི་མྱ་ངན་ལས་འདས་པའང་སྔར་གྱི་འཁོར་བ་ལས་རང་བཞིན་ཁྱད་པར་ཅུང་ཟད་ཀྱང་ཡོད་པ་མ་ཡིན་ནོ།།",
            ""
        ],
        [
            "ཇི་ལྟར་ཞེ་ན་",
            "འདི་ལྟར་མྱ་ངན་ལས་འདས་པའི་ཡང་དག་པའི་མཐའ་",
            "སྔར་སྤྲོས་པའི་མཐའ་བཞི་དང་བྲལ་བར་བཤད་པ་གང་ཡིན་པ་དེ་ནི་",
            "འཁོར་བའི་ཡང་དག་པའི་མཐའ་ཡིན་ཏེ",
            "དེ་གཉིས་ལ་ཁྱད་པར་ཅུང་ཟད་ནི། ",
            "ཤིན་ཏུ་ཕྲ་བའང་ཡོད་པ་མ་ཡིན་པའི་ཕྱིར་།",
            "རྣམ་པར་དཔྱད་ན་རང་བཞིན་ཅིར་ཡང་མ་གྲུབ་པར་མཚུངས་པས་སོ།། ",
            "གཉིས་པ་༼ལུང་མ་བསྟན་གྱི་ལྟ་བ་དགག་པ་གྲུབ་པ་༽ལའང༌། ",
            "༼དང་པོ་༽ལུང་མ་བསྟན་གྱི་ལྟ་བ་བཅུ་བཞི་ངོས་གཟུང་བ་ནི། ",
            "གང་འདས་ཕན་ཆད་མཐའ་སོགས་དང༌། །",
            " རྟག་ལ་སོགས་པར་ལྟ་བ་དག །",
            " མྱ་ངན་འདས་དང་ཕྱི་མཐའ་དང༌། །",
            " སྔོན་གྱི་མཐའ་ལ་བརྟེན་པ་ཡིན།། ",
            "དེ་བཞིན་གཤེགས་པ་",
            "འདས་ཕན་ཆད་ཡོད་མེད་གཉི་ག་གཉི་ག་མ་ཡིན་པར་ལྟ་བ་བཞི་ནི་",
            "མྱ་ངན་ལས་འདས་པ་ལ་དང༌། ",
            "བདག་དང་",
            "འཇིག་རྟེན་མཐའ་དང་ལྡན་པ་དང་སོགས་པ་མི་ལྡན་པ་དང་",
            "དེ་གཉི་ག་དང་",
            "དེ་གཉི་ག་མ་ཡིན་པ་སྟེ་བཞི་ནི་ཕྱིས་འབྱུང་མི་འབྱུང་དེ་",
            "གཉི་ག་གཉི་ག་མ་ཡིན་པར་ལྟ་བ་ཡིན་པས་ཕྱི་མའི་མཐའ་ལ་དང༌། ",
            "བདག་དང་",
            "འཇིག་རྟེན་རྟག་པ་དང་",
            "སོགས་པ་མི་རྟག་པ་དང་",
            "དེ་གཉི་ག་དང་",
            "གཉི་ག་མ་ཡིན་པར་ལྟ་བ་སྟེ་བཞི་ནི་སྔོན་བྱུང་མ་བྱུང་དེ་",
            ""
        ],
        [
            "གཉི་ག་གཉི་ག་མ་ཡིན་པར་ལྟ་བ་ཡིན་པས་སྔོན་གྱི་མཐའ་ལ་དང༌། ",
            "དེ་ཉིད་དང་གཞན་གཉིས་སུ་ལྟ་བ་དག་ལུས་སྲོག་དེ་ཉིད་དང་གཞན་དུ་ལྟ་བ་ཡིན་པས་",
            "ལུས་དང་སྲོག་ལ་བརྟེན་པའམ་དམིགས་པ་ཡིན་ནོ།། ",
            "གཉིས་པ་ལྟ་བ་དེ་དག་མི་འཐད་པ་ནི། ",
            "དངོས་པོ་ཐམས་ཅད་སྟོང་པ་ལ།། ",
            "མཐའ་ཡོད་ཅི་ཞིག་མཐའ་མེད་ཅི། །",
            " མཐའ་དང་མཐའ་མེད་ཅི་ཞིག་ཡིན།། ",
            "མཐའ་དང་མཐའ་མེད་མིན་པ་ཅི། །",
            " དེ་ཉིད་ཅི་ཞིག་གཞན་ཅི་ཡིན།། ",
            "རྟག་པ་ཅི་ཞིག་མི་རྟག་ཅི། །",
            " རྟག་དང་མི་རྟག་གཉིས་ཀ་ཅི། །",
            " གཉིས་ཀ་མིན་པ་ཅི་ཞིག་ཡིན།། ",
            "དེ་ལྟར་དངོས་པོ་ཐམས་ཅད་ངོ་བོ་སྟོང་པ་ལ་ཁྱད་པར་གྱི་ཆོས་བདག་དང་འཇིག་རྟེན་ཕྱི་མའི་དུས་སུ་མི་འབྱུང་བའི་མཐའ་ཡོད་ཅི་ཞིག་འབྱུང་བའི་མཐའ་མེད་ཅིང་འབྱུང་མི་འབྱུང་གཉི་གའི་མཐའ་དང་མཐའ་མེད་གཉི་ག་ཡིན་པའང་ཅི་ཞིག་།",
            ""
        ],
        [
            "འབྱུང་མི་འབྱུང་གཉི་ག་མ་ཡིན་པའི་མཐའ་དང་མཐའ་མེད་གཉི་ག་མིན་པའང་ཅི། ",
            "ལུས་དང་སྲོག་དེ་ཉིད་ཅི་ཞིག་གཞན་ཅི་ཞིག་།",
            "བདག་དང་འཇིག་རྟེན་སྔོན་ནས་ཡོད་པའི་རྟག་པ་ཅི་ཞིག་མེད་པའི་མི་རྟག་ཅི། ",
            "ཡོད་མེད་གཉི་གའི་རྟག་དང་མི་རྟག་གཉི་ག་ཅི། ",
            "ཡོད་མེད་གཉི་ག་མ་ཡིན་པའི་རྟག་མི་རྟག་གཉི་ག་མིན་པ་ཡང་ཅི་ཞིག་།",
            "མྱང་འདས་ལ་བརྟེན་པའི་ལྟ་བ་བཞི་དགག་པ་སྔར་བཤད་ཟིན་པས་",
            "དེ་ལྟར་ན་དེ་ཁོ་ན་ཉིད་དུ་ཁྱད་པར་གྱི་གཞི་མ་གྲུབ་པས་ཁྱད་པར་གྱི་ཆོས་ཀྱི་ལྟ་བ་དེ་དག་མི་འཐད་པའི་ཕྱིར་",
            "དེ་དག་ལུང་དུ་མ་བསྟན་པ་ཡིན་ནོ་ཞེས་ཤེས་པར་བྱའོ།། ",
            "གསུམ་",
            "པ་༼དེ་ལ་ཆོས་བསྟན་པ་དོན་མེད་པར་ཐལ་བ་སྤང་བ་༽ནི། ",
            "དམིགས་པ་ཐམས་ཅད་ཉེར་ཞི་ཞིང༌།། ",
            "སྤྲོས་པ་ཉེར་ཞི་ཞི་བ་སྟེ།། ",
            "སངས་རྒྱས་ཀྱིས་ནི་གང་དུ་ཡང༌། །",
            " སུ་ལའང་ཆོས་འགའ་མ་བསྟན་ཏོ།།",
            ""
        ],
        [
            "གལ་ཏེ་དེ་ལྟར་མྱ་ངན་ལས་འདས་པའང་མེད་ན་",
            "དེ་འཐོབ་པའི་དོན་དུ་སྤྱོད་པའི་གཉེན་པོར་རྗེས་སུ་མཐུན་པའི་ཆོས་བསྟན་པ་གང་ཡིན་པ་དེ་དོན་མེད་པར་འགྱུར་རོ་ཞེ་།",
            "གལ་ཏེ་དེ་ཁོ་ན་ཉིད་དུ་ཆོས་སམ་དེའི་ཉན་པ་པོའམ་སྟོན་པ་པོ་འགའ་ཞིག་ཡོད་ན་",
            "དེ་སྟོན་པར་འགྱུར་བ་ཞིག་ན་དོན་དམ་པར་སྤྱིར་དམིགས་པ་ཐམས་ཅད་ཉེ་བར་ཞི་།",
            "སྒྲའི་སྤྲོས་པ་ཉེ་བར་ཞི་བ་དང་སེམས་ཀྱི་དམིགས་པ་ཞི་བ་།",
            "དེའི་ཕྱིར་སྟོན་པ་སངས་རྒྱས་རྣམས་ཀྱིས་ལྷ་ལ་སོགས་པའི་ཡུལ་གང་དུ་",
            "ཡང་ལྷ་དང་མི་ལ་སོགས་པའི་གདུལ་བྱ་སུ་ལའང་ཉོན་མོངས་རྣམ་བྱང་གི་ཆོས་འགའ་ཡང་མ་བསྟན་པས་དོན་མེད་པར་མི་འགྱུར་རོ། །",
            "ཇི་སྐད་དུ་དེ་བཞིན་གཤེགས་པ་གསང་བའི་མདོ་ལས། ",
            "གང་གི་ནུབ་མོ་བྱང་ཆུབ་ནས།། ",
            "གང་ལ་ཡོངས་སུ་མྱ་ངན་འདས།།",
            ""
        ],
        [
            "དེ་དག་བར་དུ་ང་ཡིས་ནི། །",
            " སུ་ལའང་ཆོས་འགའ་མ་བསྟན་ཏོ།། ",
            "ཞེས་གསུངས་པ་ལྟ་བུའོ།།",
            "འོ་ན་གསུང་རབ་ཀྱི་ཐ་སྙད་ཤིན་ཏུ་སྣ་ཚོགས་པ་འདི་དག་ཇི་ལྟར་སྣང་ཞེ་།",
            "འདི་དེ་ཁོ་ནར་བསྟན་པ་མ་ཡིན་གྱི་ཐ་སྙད་དུ་ཡིན་ལ་",
            "ཐ་སྙད་དུ་ཡང་དོན་དམ་པ་རང་གི་ངོ་བོས་བསྟན་པ་མ་ཡིན་གྱི་",
            "སྒྲོ་བཏགས་ནས་དང༌། ",
            "སྒྲོ་བཏགས་ནས་"
        ],
        [
            "བསྟན་པ་དེ་ཡང་སངས་རྒྱས་སྒྲ་བློའི་འཇུག་པ་ཉེ་བར་ཞི་བས་རང་ཉིད་ཀྱིས་གསུངས་པ་མ་ཡིན་གྱི་",
            "དེའི་སྔོན་གྱི་སྨོན་ལམ་དང༌། ",
            "གདུལ་བྱ་ལ",
            "ས་དག་པའི་དབང་གིས་དེའི་བློ་འཁྲུལ་པའི་ངོ་ན་དེ་ལྟར་སྣང་བ་ཡིན་ཏེཇི་སྐད་དུ། ",
            "འདི་ན་དེ་བཞིན་ཉིད་མེད་དེ་བཞིན་གཤེགས་པ་མེད།། ",
            "འགྲོ་བ་ཐམས་ཅད་ཀྱིས་ནི་གཟུགས་བརྙན་མཐོང༌།། ",
            "དེ་བཞིན་གཤེགས་པ་ཟག་པ་མེད་པ་ཡི། །",
            " དགེ་བའི་ཆོས་ཀྱི་གཟུགས་བརྙན་ལྟ་བུ་ཡིན།། ",
            "ཞེས་གསུངས་པ་ལྟ་བུའོ།།",
            ""
        ],
        [
            "དེ་ལྟར་ན་རབ་ཏུ་བྱེད་པ་འདིས་",
            "མྱང་འདས་དོན་དམ་པར་གདོད་མ་ནས་སྤྲོས་པ་མེད་དགག་དང༌། ",
            "ཐ་སྙད་དུ་གློ་བུར་གྱི་དྲི་མ་དང་བྲལ་བ་སྒྱུ་མ་ལྟ་བུར་བསྟན་པས་",
            "དེའི་ཤུགས་ལ་ཆོས་ཐམས་ཅད་དེ་ལྟར་གྲུབ་པ་ཡིན་ནོ།།",
            "ཇི་སྐད་དུ། ",
            "ཏིང་ངེ་འཛིན་གྱི་རྒྱལ་པོའི་མདོ་ལས། ",
            "དོན་དམ་བདེན་པ་རྨི་ལམ་འདྲ་བ་དང༌། །",
            " མྱ་ངན་འདས་པ་རྨི་ལམ་རང་བཞིན་དུ། །",
            " མཁས་པ་གང་གིས་དེ་ལྟར་འཇུག་པ་ཡང༌། །",
            " དེ་ནི་ངག་གི་སྡོམ་པ་དེ་ཞེས་བྱ།། ",
            "ཞེས་གསུངས་སོ།། ",
            "༼གསུམ་པ་དོན་བསྡུ་བ་།༽ ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་",
            "མྱ་ངན་ལས་འདས་པ་བརྟག་པ་ཞེས་བྱ་བ་།",
            "རབ་ཏུ་བྱེད་པ་ཉི་ཤུ་རྩ་ལྔ་པའི་རྣམ་པར་བཤད་པའོ།།།། ",
            "རབ་བྱེད་ཉི་ཤུ་རྩ་དྲུག་པ། ",
            "ཡན་ལག་བཅུ་གཉིས་བརྟག་པ། ",
            "དེ་ལྟར་ཁྱད་པར་གྱི་ཆོས་རང་བཞིན་སྟོང་པ་ཉིད་དུ་བཤད་།",
            ""
        ],
        [
            "ད་ནི་ཁྱད་པར་གྱི་གཞི་",
            "རྟེན་ཅིང་འབྲེལ་བར་འབྱུང་བ་བསྟན་པ་ལ་",
            "ཡང་གསུམ་ལས། ",
            "དང་པོ་འབྲེལ་དགོད་པ་།",
            "མདོའི་འབྲེལ་ནི། ",
            "བྱང་ཆུབ་སེམས་དཔའ་དེས་",
            "རྟེན་ཅིང་འབྲེལ་བར་འབྱུང་བ་ལས་མ་གཏོགས་པའི་",
            "ཆོས་ཕྲ་རབ་ཙམ་ཡང་མ་མཐོང་ངོ་ཞེས་པ་ལ་སོགས་པ་",
            "ཀུན་རྫོབ་ཏུ་རྟེན་འབྱུང་དབྱེ་བ་དང་བཅས་པ་གསུངས་པའི་དོན་",
            "ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "རྟེན་ཅིང་འབྲེལ་བར་འབྱུང་བ་གང༌། །",
            "དེ་ནི་སྟོང་པ་ཉིད་དུ་བཤད།།",
            "ཅེས་དང༌། ",
            "ཡང༌། ",
            "གང་གིས་རྟེན་ཅིང་འབྲེལ་བར་འབྱུང༌།། ",
            "མཐོང་བ་དེ་ཡིས་སྡུག་བསྔལ་དང༌། །",
            " ཀུན་འབྱུང་དང་ནི་འགོག་པ་དང༌། །",
            " ལམ་ཉིད་དེ་དག་མཐོང་བ་ཡིན།། ",
            "ཅེས་གང་བཤད་པའི་རྟེན་ཅིང་འབྲེལ་བར་འབྱུང་བ་དེ་ཉིད་གོ་གང་ཡིན་ཅེ་།",
            "དེ་བསྟན་པའི་དོན་དུ་འདི་བཀོད་པ་ཡིན་ནོ།།",
            ""
        ],
        [
            "༼གཉིས་པ་༽འདི་ལ་གཞུང་གི་ཆ་བཤད་པ་དང༌། ",
            "དོན་གྱི་ཆ་བསམ་པ་གཉིས་ལས། ",
            "དང་པོ་",
            "༼འདི་ལ་གཞུང་གི་ཆ་བཤད་པ་༽ལ་ཡང་རྟེན་འབྲེལ་གྱི་སྒྲ་བཤད་པའི་དོན་དང༌། ",
            "སྒྲ་འཇུག་པའི་ཡུལ་ལ་དེའི་མཚན་ཉིད་དང༌། ",
            "མཚན་གཞི་ངོས་གཟུང་བ་ནི་སྔར་བཤད་ཟིན་ཏོ།།",
            "མཚན་གཞིའི་དབྱེ་བ་ལ་ཕྱི་སྣོད་ཀྱི་དང༌། ",
            "ནང་བཅུད་ཀྱི་རྟེན་འབྲེལ་གཉིས་ལས། ",
            "འདིར་གཙོ་བོ་ཡིན་པས་ནང་གི་རྟེན་འབྲེལ་འཆད་པ་།",
            "དེ་ལ་མ་དག་པའི་རྟེན་འབྲེལ་ནི་མ་རིག་པ་ནས་རྒ་ཤིའི་བར་སྲིད་པའི་ཡན་ལག་བཅུ་གཉིས་ཡིན་པས། ",
            "དེ་ལུགས་སུ་འབྱུང་བའི་ཚུལ་དང༌། ",
            "འབྱུང་ལྡོག་གི་གང་ཟག་ངོས་གཟུང་བ་དང༌། ",
            "ལུགས་ལས་ལྡོག་པའི་ཚུལ་གསུམ་ལས། ",
            "དང་པོ་",
            "༼ལུགས་སུ་འབྱུང་བའི་ཚུལ་༽ལ་རེ་ཞིག་མ་རིག་པ་དང་སྲིད་པའི་ཀུན་ཏུ་སྦྱོར་བ་ནི། ",
            "མ་རིག་བསྒྲིབས་པས་ཡང་སྲིད་ཕྱིར། །",
            " འདུ་བྱེད་རྣམ་པ་གསུམ་པོ་དག །",
            " མངོན་པར་འདུ་བྱེད་གང་ཡིན་པའི། །",
            " ལས་དེ་དག་གིས་འགྲོ་བར་འགྲོ།། ",
            "འདུ་བྱེད་རྐྱེན་ཅན་རྣམ་པར་ཤེས།། ",
            "འགྲོ་བ་རྣམས་སུ་འཇུག་པར་འགྱུར།། ",
            "རྣམ་པར་ཤེས་པ་ཞུགས་གྱུར་ན།།",
            ""
        ],
        [
            "མིང་དང་གཟུགས་ནི་ཆགས་པར་འགྱུར།། ",
            "མིང་དང་གཟུགས་ནི་ཆགས་གྱུར་ན།། ",
            "སྐྱེ་མཆེད་དྲུག་ནི་འབྱུང་བར་འགྱུར།། ",
            "སྐྱེ་མཆེད་དྲུག་ལ་བརྟེན་ནས་ནི། །",
            " རེག་པ་ཡང་དག་འབྱུང་བར་འགྱུར།། ",
            "མིང་དང་གཟུགས་དང་དྲན་བྱེད་ལ།། ",
            "བརྟེན་ནས་སྐྱེ་བ་ཁོ་ན་སྟེ།།",
            ""
        ],
        [
            "དེ་ལྟར་མིང་དང་གཟུགས་བརྟེན་ནས།། ",
            "རྣམ་པར་ཤེས་པ་སྐྱེ་བར་འགྱུར།། ",
            "མིང་དང་གཟུགས་དང་རྣམ་པར་ཤེས།། ",
            "གསུམ་པོ་འདུས་པ་གང་ཡིན་པ། །",
            " དེ་ནི་རེག་པའོ་རེག་དེ་ལས། །",
            " ཚོར་བ་ཀུན་ཏུ་འབྱུང་བར་འགྱུར།། ",
            "ཚོར་བའི་རྐྱེན་གྱིས་སྲེད་པ་སྟེ།། ",
            "ཚོར་བའི་དོན་དུ་སྲེད་པར་འགྱུར།།",
            ""
        ],
        [
            "སྲེད་པར་གྱུར་ན་ཉེ་བར་ལེན།། ",
            "རྣམ་པ་བཞི་པོ་ཉེར་ལེན་འགྱུར།། ",
            "ཉེར་ལེན་ཡོད་ན་ལེན་པ་པོའི། །",
            " སྲིད་པ་རབ་ཏུ་འབྱུང་བར་འགྱུར།། ",
            "གལ་ཏེ་ཉེ་བར་ལེན་མེད་ན།། ",
            "གྲོལ་བར་འགྱུར་ཏེ་སྲིད་མི་འགྱུར།། ",
            "སྲིད་པ་དེ་ཡང་ཕུང་པོ་ལྔ། །",
            " སྲིད་པ་ལས་ནི་སྐྱེ་བར་འགྱུར།།",
            ""
        ],
        [
            "རྒ་ཤི་དང་ནི་མྱ་ངན་དང༌། །",
            " སྨྲེ་སྔགས་འདོན་བཅས་སྡུག་བསྔལ་དང༌། །",
            " ཡིད་མི་བདེ་དང་འཁྲུག་པ་རྣམས། །",
            " དེ་དག་སྐྱེ་ལས་རབ་ཏུ་འབྱུང༌།། ",
            "དེ་ལྟར་སྡུག་བསྔལ་ཕུང་པོ་ནི། །",
            " འབའ་ཞིག་པ་འདི་འབྱུང་བར་འགྱུར།། ",
            "རིག་པ་མེད་པར་དགག་པའམ་མ་ཡིན་དགག་ལོག་པའི་ཤེས་པ་མ་ཡིན་གྱི་",
            "གནས་ལུགས་ཇི་ལྟ་བར་ཤེས་པའི་མི་མཐུན་ཕྱོགས་ཀྱི་ཤེས་པ་།",
            "སཱ་ལུ་ལྗང་པ་ལས། ",
            "ཁམས་དྲུག་འདུས་པ་ལ་རྟག་པ་གཅིག་པུའི་བདག་ཏུ་ལྟ་བའོ་ཞེས་གསུངས་པ་ཡང༌། ",
            "དེ་ལ་ཁྱབ་པའི་བདག་མེད་མི་ཤེས་པ་མཚོན་པར་ཟད་དོ།།",
            "དེའི་དབྱེ་བ་ཀུན་རྫོབ་ཀྱི་ལས་འབྲས་ལ་རྨོངས་པ་དང༌། ",
            "དེ་ཁོ་ན་གང་ཟག་དང་ཆོས་ཀྱི་བདག་མེད་ལ་རྨོངས་པ་གཉིས་ཡིན་།",
            "དེ་ནི་གནས་ལུགས་ཇི་ལྟ་བར་མཐོང་བའི་སྤང་བྱ་ཡིན་།"
        ],
        [
            "འཛིན་སྟངས་འགལ་བའི་ཕྱིར་རོ། །",
            "ལས་འབྲས་ལ་རྨོངས་པ་ཤིན་ཏུ་ཕྲ་བ་ནི་",
            "སངས་རྒྱས་ཀྱི་ས་ཁོ་ནའི་སྤང་བྱ་ཡིན་ནོ།།",
            "དེས་ཞི་བར་འགྲོ་བའི་ལམ་ཀུན་རྫོབ་ཀྱི་ལས་འབྲས་དང༌། ",
            "དེ་ཁོ་ན་ཉིད་བདག་གཉིས་ཀྱིས་སྟོང་པར་མཐོང་བ་བསྒྲིབས་པས་",
            "ཡང་སྲིད་པ་ཕྱི་མ་བསྒྲུབ་པའི་ཕྱིར་ལུས་ངག་ཡིད་ཀྱིའམ། ",
            "བསོད་ནམས་དང་",
            "བསོད་ནམས་མ་ཡིན་པ་དང་",
            "མི་གཡོ་བའི་འདུ་བྱེད་རྣམ་པ་གསུམ་པོ་དག་",
            "མངོན་པར་འདུ་བྱེད་གང་ཡིན་པའི་",
            "སྲིད་པར་འཕེན་བྱེད་ཟག་བཅས་ཀྱི་ལས་དེ་དག་གིས་",
            "འགྲོ་བ་ནས་འགྲོ་བར་འགྲོ་བར་འགྱུར་རོ། །",
            "འདུ་བྱེད་རྐྱེན་ཅན་རྣམ་པར་ཤེས་པ་ནི་",
            "འདུ་བྱེད་ཀྱི་ལས་དེའི་བག་ཆགས། ",
            "བསྒོས་པས་འབྲས་བུ་མིང་དང་",
            "གཟུགས་སྐྱེད་པའི་ནུས་པ་ཅན་དུ་བྱས་པ་།",
            "དང་པོ་དང་",
            "རྣམ་འབྱེད་ཀྱི་མདོ་ལས་ཚོགས་དྲུག་ཉིད་དུ་གསུངས་།",
            "སློབ་དཔོན་དབྱིག་གཉེན་གྱིས་དེ་སྒྲ་ཇི་ལྟ་བ་ལ་",
            "དེ་ལས་གཞན་པའི་བག་ཆགས་སྒོ་བྱེད་མེད་པ་དང༌། ",
            "དགེ་མི་དགེར་འགྱུར་བས་བསྒོ་བྱར་མི་རུང་བ་དང༌། ",
            "མི་བརྟེན་པས་བསྒོས་པ་ཆུད་ཟ་བའི་ཉེས་པ་ཡོད་པས་",
            "འདིར་དབང་པོ་གསལ་ལོ་ཞེས་པ་ལྟར་བརྟེན་པས་",
            "རྟེན་མཚོན་པས་བསྟན་པ་དང༌། ",
            "ལུང་དུ་མ་བསྟན་པ་དང༌། ",
            "སྒོ་བྱེད་དང་",
            "ལྷན་ཅིག་འཇུག་པ་ཀུན་གཞིའི་རྣམ་པར་ཤེས་པ་ཡིན་ནོ་ཞེས་བཤད་པས་",
            "རྣམ་ཤེས་དེ་ལས་དང་མཐུན་པའི་འགྲོ་བ་རྣམས་སུ་འཇུག་པར་འགྱུར་རོ། །",
            "དེ་ལྟར་རྣམ་པར་ཤེས་པ་མའི་མངལ་དུ་ཞུགས་པར་གྱུར་ན་",
            "མིང་ཚོར་བ་འདུ་ཤེས་འདུ་བྱེད་རྣམ་ཤེས་ཡོངས་སུ་མ་རྫོགས་པ་དང༌། ",
            "གཟུགས་མངལ་གྱི་གནས་སྐབས་བརྒྱད་ལས་མེར་མེར། ",
            "ནུར་ནུར། ",
            "ལྟར་ལྟར། ",
            "མཁྲང།",
            "རྐང་ལག་འགྱུས་པ། ",
            "སྐྲ་སྤུ་སེན་མོ་གྱེས་པ་ཚུན་ཆོད་ཆགས་པར་།",
            ""
        ],
        [
            "དེ་ལྟར་མིང་དང་གཟུགས་ནི་ཆགས་གྱུར་ན་",
            "དེ་ནས་གནས་སྐབས་བདུན་པར་",
            "མིག་ལ་སོགས་པའི་དབང་པོ་དྲུག་དོད་པ་ནས་",
            "ཕྱིའི་ཡུལ་གཅོད་པའི་བར་གྱིས་",
            "སྐྱེ་མཆེད་དྲུག་ནི་འབྱུང་བར་འགྱུར་རོ། །",
            "དེ་ལྟར་སྐྱེ་མཆེད་དྲུག་ལ་བརྟེན་ནས་",
            "ནི། རེག་པ་ཀུན་ཏུ་འབྱུང་བར་འགྱུར་རོ། །རེག་དེ་",
            "གང་ཡིན་ཞིང་ཇི་ལྟར་སྐྱེ་བར་འགྱུར་ཞེ་ན",
            "སྐྱེ་བའི་ཚུལ་ནི་",
            "བདག་རྐྱེན་མིག་དང་",
            "དམིགས་རྐྱེན་གཟུགས་དང་",
            "དེ་མ་ཐག་རྐྱེན་དྲན་བྱེད་ཡིད་ལ་བྱེད་པ་ལ་བརྟེན་ནས་",
            "མིག་གི་རྣམ་ཤེས་སྐྱེ་བ་ཁོ་ན་།",
            "དེ་ལྟར་དྲན་བྱེད་མིང་བཞི་དང་",
            "དབང་དོན་གྱི་གཟུགས་ལ་བརྟེན་ནས་",
            "མིག་གི་རྣམ་པར་ཤེས་པ་སྐྱེ་བར་འགྱུར་།",
            ""
        ],
        [
            "ངོ་བོ་ནི་དེ་ལྟར་མིག་དང་",
            "གཟུགས་དང་རྣམ་པར་ཤེས་པ་གསུམ་པོ་འདུས་ནས་",
            "ཡུལ་ཡིད་དུ་འོང་མི་འོང་བར་མ་ཡོངས་སུ་",
            "གཅོད་པ་གང་ཡིན་པ་དེ་ནི་མིག་གི་འདུས་ཏེ་",
            "རེག་པ་ནས་ཡིད་ཀྱི་འདུས་ཏེ་",
            "རེག་པའི་བར་རོ། །",
            "ཡུལ་ཡིད་དུ་འོང་མི་འོང་བར་མར་བཅད་པ་དེ་ལས་",
            "བདེ་སྡུག་བཏང་སྙོམས་ཀྱི་ཚོར་བ་ཀུན་ཏུ་འབྱུང་བར་།",
            "ཚོར་བའི་རྐྱེན་གྱིས་སྲེད་པ་སྟེ་",
            "ཚོར་བ་དེ་དག་དང་མི་འབྲལ་བ་དང་",
            "འབྲལ་བའི་དོན་དུ་སྲེད་པར་འགྱུར་རོ། །",
            "སྲེད་པར་གྱུར་ན་དེ་འཕེལ་བའི་",
            "ཚོར་བའི་ཡུལ་ལ་འདུན་པ་དང་འདོད་ཆགས་པ་འདོད་པ་དང་",
            "ལྟ་བ་དང་ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་དང་",
            "བདག་ཏུ་སྨྲ་བའི་ཉེ་བར་ལེན་པ་རྣམ་པ་བཞི་པོ་ཉེ་བར་ལེན་པར་འགྱུར་ཏེ",
            ""
        ],
        [
            "འདོད་པའི་སྲེད་པ་འདོད་པའི་ཉེ་བར་ལེན་པ་གཟུགས་དང་",
            "གཟུགས་མེད་ཀྱི་སྲེད་པས་གཞན་གསུམ་ཅི་རིགས་པར་བསྐྱེད་པའོ།།",
            "དེ་ལྟར་ཉེ་བར་ལེན་པ་བཞི་པོ་ཡོད་ན་",
            "དེས་ལས་ནུས་པ་མཐུ་ཅན་དུ་བྱས་པ་ལེན་པ་པོའི་སྲིད་པ་རབ་ཏུ་འབྱུང་བར་འགྱུར་ཏེ་",
            "འདི་ལྟར་གལ་ཏེ་སོ་སོར་རྟོག་པའི་ཤེས་རབ་ཀྱིས་ཚོར་བ་ལ་སྲེད་པ་མ་བསྐྱེད་ཅིང་",
            "ཉེ་བར་ལེན་པ་མེད་ན་གྲོལ་བར་འགྱུར་ཏེ་",
            "སྲིད་པ་གྲུབ་པར་མི་འགྱུར་བས་སོ།།",
            ""
        ],
        [
            "སྲིད་པ་དེ་ཡང་",
            "སྒོ་གསུམ་གྱི་ལས་ཡིན་པས་",
            "གཟུགས་དང་",
            "ཤེས་པར་གཏོགས་པའི་ཕུང་པོ་ལྔའི་རང་བཞིན་ཡིན་པའམ། ",
            "དེ་ལས་མ་འོངས་པའི་སྲིད་པ་ཕུང་པོ་ལྔ་འབྱུང་བས་ན་",
            "སྲིད་པ་ཞེས་རྒྱུ་ལ་འབྲས་བུས་བཏགས་པའོ།།",
            "སྲིད་པ་ལས་ནི་ཡང་སྲིད་པ་ཕྱི་མར་སྐྱེ་བར་འགྱུར་ལ་",
            "དེ་ལས་ཕུང་པོ་རྙིངས་པ་དང་",
            "འགག་པའི་རྒ་ཤི་དང་ནི་",
            "འཆི་བའི་ཚེ་སྡུག་པ་དང་བྲལ་བས་",
            "ཡིད་གདུང་བ་མྱ་ངན་དང་",
            "དེས་ངག་ཏུ་སྨྲ་བ་སྨྲེ་སྔགས་འདོན་བཅས་དང༌། ",
            "ལུས་ཀྱིས་མི་འདོད་པ་མྱོང་བ་སྡུག་བསྔལ་དང་",
            "སེམས་ཀྱིས་མི་འདོད་པ་མྱོང་བ་ཡིད་མི་བདེ་བ་དང༌། ",
            "དེ་གཉིས་ཀྱིས་རྒྱུད་འཁྲུགས་པའམ། ",
            "ཚོལ་བ་དང་བསྲུང་བའི་འབད་པས་",
            "ངལ་བ་འཁྲུགས་པ་རྣམས། ",
            "དེ་དག་སྐྱེ་བ་ལས་རབ་ཏུ་འབྱུང་ངོ༌།།",
            "དེ་ལྟར་ན་",
            "སྡུག་བསྔལ་གྱི་ཚོགས་སམ་ཕུང་པོ་ནི་",
            "བདེ་བ་དང་མ་འདྲེས་པའམ། ",
            "བདག་དང་བདག་གི་བས་",
            "སྟོང་པའི་འབའ་ཞིག་པ་འདི་འབྱུང་བར་འགྱུར་རོ། །",
            "དེ་དག་ནི་འབྲས་བུས་སྐྱོ་བ་བསྐྱེད་པའི་ཕྱིར་",
            "མདོ་འགའ་ལས་འབྱུང་ཡང་",
            "འོང་བ་ཉིད་དུ་མ་ངེས་པས་ཡན་ལག་གི་གྲངས་སུ་མ་བརྩིས་སོ།། ",
            "གཉིས་པ་༼འབྱུང་ལྡོག་གི་གང་ཟག་ངོས་གཟུང་བ་༽ནི། ",
            "འཁོར་བའི་རྩ་བ་འདུ་བྱེད་དེ།། ",
            "དེ་ཕྱིར་མཁས་རྣམས་འདུ་མ་བྱེད།།",
            ""
        ],
        [
            "དེ་ཕྱིར་མི་མཁས་བྱེད་པོ་ཡིན།། ",
            "མཁས་པས་དེ་ཉིད་མཐོང་ཕྱིར་རོ། །",
            " དེ་ལྟར་རྣམ་པར་ཤེས་པ་ལ་སོགས་པ་འཁོར་བར་འཇུག་པའི་",
            "རྩ་བའམ་རྒྱུའི་གཙོ་བོ་འདུ་བྱེད་རྣམས་ཡིན་ཏེ་",
            "དེའི་ཕྱིར་འཁོར་བ་ལས་ཟློག་པའི་ཐབས་ལའམ། ",
            "ལས་འབྲས་དང་དེ་ཁོ་ན་ཉིད་ལ་",
            "མཁས་པའི་འཕགས་པ་རྣམས་འཁོར་བའི་རྩ་བ་ལས་",
            "མངོན་པར་འདུ་མི་བྱེད་དོ།།",
            "དེ་ལྟ་ན་བདེན་པ་མཐོང་བ་རྣམས་འདུ་བྱེད་མི་གསོག་པའི་ཕྱིར་",
            "སྐྱེ་བ་མི་ལེན་པར་འགྱུར་རོ་ཞེ་།",
            "བདེན་པ་མཐོང་ལ་འཕེན་པ་མེད།།",
            "ཅེས་པའི་ཚུལ་གྱིས་བདེན་པ་མཐོང་ནས་"
        ],
        [
            "འཁོར་བར་འཕེན་བྱེད་ཀྱི་ལས་",
            "གསར་པ་མི་གསོག་ཀྱང་སྔོན་གྱི་མ་རིག་པས་",
            "འཕངས་པའི་ལས་རྙིངས་པ་ལ་སློབ་པ་རྣམས་ཀྱི་",
            "སྲེད་ལེན་གྱིས་གསོས་པས་ཡང་སྲིད་ལེན་ལ",
            "སྲེད་དང་བྲལ་ལ་ཡང་སྲིད་མེད།།",
            "ཅེས་པའི་ཚུལ་གྱིས་མི་སློབ་པ་སྲེད་ལེན་ཡང་",
            "མེད་པ་རྣམས་ནི་སྐྱེ་བའང་མི་ལེན་པའོ།།",
            "དེའི་ཕྱིར་འཁོར་བ་ཟློག་པའི་ཐབས་ལའམ་",
            "ལས་འབྲས་དང་དེ་ཁོ་ན་ཉིད་ལ་མི་མཁས་པ་སོ་སོའི་",
            "སྐྱེ་བོ་རྣམས་འདུ་བྱེད་གསུམ་པོ་ཅི་རིགས་སུ་བྱེད་པ་པོ་ཡིན་ནོ།།",
            "ཇི་སྐད་དུ། ",
            "མ་རིག་པ་དང་རྗེས་སུ་འབྲེལ་བའི་སྐྱེས་བུ་གང་ཟག་",
            "ནི་བསོད་ནམས་དང་བསོད་ནམས་མ་ཡིན་པ་དང་",
            "མི་གཡོ་བ་མངོན་པར་འདུ་བྱ་བ་མངོན་པར་འདུ་བྱེད་དོ་ཞེས་གསུངས་པ་ལྟ་བུའོ།།",
            "མཁས་པ་བྱེད་པོ་མིན་པ་ཅིའི་ཕྱིར་ཞེ་།",
            ""
        ],
        [
            "མཁས་པ་ནི་ལས་བྱེད་པ་པོ་མིན་ཏེ་",
            "དེའི་རྒྱུ་དང་འགལ་བ་",
            "དེ་ཁོ་ན་ཉིད་ཕྱིན་ཅི་མ་ལོག་པར་མཐོང་བའི་ཕྱིར་རོ། །",
            " གསུམ་པ་༼ལུགས་ལས་ལྡོག་པའི་ཚུལ་༽ནི། ",
            "མ་རིག་འགགས་པར་གྱུར་ན་ནི། །",
            " འདུ་བྱེད་རྣམས་ཀྱང་འབྱུང་མི་འགྱུར།། ",
            "མ་རིག་འགག་པར་འགྱུར་བ་ནི། །",
            " ཤེས་པས་དེ་ཉིད་བསྒོམས་པས་སོ།། ",
            "དེ་དང་དེ་ནི་འགགས་གྱུར་པས། །",
            " དེ་དང་དེ་ནི་མངོན་མི་འབྱུང༌།། ",
            "སྡུག་བསྔལ་ཕུང་པོ་འབའ་ཞིག་པ། །",
            " དེ་ནི་དེ་ལྟར་ཡང་དག་།",
            ""
        ],
        [
            "དེ་ལྟར་མ་རིག་པ་ཡོད་ན་",
            "འདུ་བྱེད་འབྱུང་བ་དེའི་ཕྱིར་",
            "མ་རིག་འགགས་པར་གྱུར་ན་ནི་",
            "རྒྱུ་མེད་པས་འདུ་བྱེད་རྣམས་ཀུན་ཏུ་འབྱུང་བར་མི་འགྱུར་ལ་",
            "དེ་བཞིན་དུ་འདུ་བྱེད་ནས་སྐྱེ་བའི་བར་རྒྱུ་སྔ་མ་དེ་དང་",
            "དེ་ནི་འགགས་གྱུར་པས་རྣམ་པར་ཤེས་པ་ནས་རྒ་ཤིའི་བར་",
            "འབྲས་བུ་ཕྱི་མ་དེ་དང་དེ་ནི་མངོན་པར་མི་འབྱུང་ངོ༌།།",
            "དེ་ལྟ་མོད་ཀྱི་མ་རིག་པ་གང་གིས་འགག་པར་འགྱུར་ཞེ་།",
            "སྲིད་པ་འགྲུབ་པའི་རྒྱུ་མ་རིག་འགགས་པར་འགྱུར་བ་ནི་",
            "མོས་སྤྱོད་མན་ཆད་དུ་རྟེན་འབྲེལ་གྱི་",
            "དེ་ཁོ་ན་ཉིད་གང་ཟག་དང་ཆོས་ཀྱིས་སྟོང་པར་",
            "ཤེས་པས་བསྒོམས་པ་ལས་",
            "དེ་ཇི་ལྟ་བར་མཐོང་བས་སོ།།",
            ""
        ],
        [
            "དེ་ལྟར་སྡུག་བསྔལ་གྱི་ཕུང་པོ་བདེ་བ་དང་མ་འདྲེས་པའམ་བདག་དང་",
            "བདག་གི་བས་སྟོང་པའི་འབའ་ཞིག་པ་",
            "དེ་ནི་དེ་ལྟར་ས་མྱཀ་ཡང་དག་གམ་",
            "ས་མནྟ་མ་ལུས་པ་ཡིན་པས་",
            "མ་ལུས་པར་འགག་གོ་ཞེས་སྦྱར་རོ། །",
            " གཉིས་པ་དེའི་དོན་གྱི་ཆ་ཅུང་ཟད་ཅིག་བཤད་པ་ལ་གསུམ་།",
            "རྟེན་འབྲེལ་གྱི་རང་བཞིན་ངེས་པར་བྱ་བ་དང༌། ",
            "དེའི་ཟབ་པའི་ཁྱད་པར་དང༌། ",
            "དེ་རྟོགས་པའི་ཆེ་བའོ།།",
            "དང་པོ་༼རྟེན་འབྲེལ་གྱི་རང་བཞིན་ངེས་པར་བྱ་བ་༽ལ་",
            "དེའི་མཚན་ཉིད་ནི། ",
            "ཆོས་འགའ་ཞིག་ལ་བརྟེན་ནས་འབྱུང་བ་དང༌། ",
            "མཚན་གཞི་ཕྱི་ནང་སྣོད་བཅུད་ཀྱིས་བསྡུས་པའི་ཆོས་ཐམས་ཅད་ཡིན་ནོ་ཞེས་",
            "བཤད་ཟིན་པས། ",
            "དེ་ལ་ཕྱི་སྣོད་རྟེན་འབྲེལ་དུ་བསྟན་པ་དང༌། ",
            "ནང་སེམས་ཅན་རྟེན་འབྲེལ་དུ་བསྟན་པ་གཉིས་ལས། ",
            "དང་པོ་༼ཕྱི་སྣོད་རྟེན་འབྲེལ་དུ་བསྟན་པ་༽ནི། ",
            "ལོ་ཏོག་ལ་སོགས་པ་།",
            "དེ་ཡང་",
            "རྒྱུ་དང་",
            "རྐྱེན་དང་",
            "འབྲེལ་བ་དང་",
            "སེམས་པ་མེད་པ་གསུམ་གྱིས་ཤེས་པར་བྱ་བ་ལས་",
            "གོང་ནས་གོང་དུ་སྐྱེད་པའི་རྒྱུ་ནི། ",
            "ས་བོན་དང་",
            "མྱུ་གུ་དང་",
            "ལྗང་བུ་དང་",
            "སྡོང་བུ་དང་",
            "སྦུ་གུ་དང་",
            "སྙིང་པོ་དང་",
            "མེ་ཏོག་དང་",
            "འབྲས་བུ་རྣམས་ཡིན་ཏེ",
            "རྐྱེན་ནི། ",
            "ས་དང་",
            "ཆུ་དང་",
            "མེ་དང་",
            "རླུང་དང་",
            "ནམ་མཁའ་དང་དུས་།",
            ""
        ],
        [
            "རིམ་པ་བཞིན་དེ་དག་འཛིན་པ་དང་",
            "བརླན་པ་དང་",
            "སྨིན་པ་དང་",
            "འབུ་བ་དང་",
            "གོ་འབྱེད་པ་དང་",
            "འགྱུར་བར་བྱེད་པའི་ཕྱིར་རོ། །",
            "རྒྱུ་རྐྱེན་འབྲས་བུ་གསུམ་ཀ་ལ་རང་དབང་སེམས་པ་མེད་པ་ནི། ",
            "བསྐྱེད་པར་བྱ་ཞེས་མ་བསམས་ཀྱང༌། །",
            "དེ་སྐྱེད་དེ་ཡང་བདག་བསྐྱེད་ཅེས། །",
            "སེམས་པ་ཡོད་པ་མ་ཡིན་ནོ།།",
            "ཞེས་པའི་རྒྱུའི་ནུས་པ་ཙམ་གྱི་རྗེས་སུ་བྱེད་པ་ཡིན་ནོ།། ",
            "༼གཉིས་པ་༽ནང་སེམས་ཅན་རྟེན་འབྲེལ་དུ་བསྟན་པ་ལ་གསུམ་།",
            "མ་དག་པའི་རྟེན་འབྲེལ་ལུགས་འབྱུང་དང༌། ",
            "དག་པའི་རྟེན་འབྲེལ་ལུགས་འབྱུང་དང༌། ",
            "དེ་དག་ལུགས་ལས་ཟློག་པའི་ཐབས་བསྟན་པའོ།།",
            "དང་པོ་",
            "༼མ་དག་པའི་རྟེན་འབྲེལ་ལུགས་འབྱུང་༽ནི། ",
            "མ་རིག་པ་ནས་རྒ་ཤིའི་བར་གྱི་སྲིད་པའི་ཡན་ལག་བཅུ་གཉིས་ཡིན་པས་དེ་དག་སོ་སོའི་ངོ་བོ་དང༌། ",
            "རྒྱུ་རྐྱེན་དང་འབྲེལ་བ་དང༌། ",
            "སེམས་པ་མེད་པ་དང༌། ",
            "དེ་དག་ཏུ་གྲངས་དང་གོ་རིམ་ངེས་པའི་ཚུལ་བཞི་ལས། ",
            "འདི་དག་སོ་སོའི་ངོ་བོ་དང་རྒྱུ་དང་འབྲེལ་བ་ནི། ",
            "ཡན་ལག་སྔ་མ་ལས་ཕྱི་མ་ཇི་ལྟར་འབྱུང་བའི་ཚུལ་ལས་གཞུང་གི་སྐབས་སུ་བཤད་ཟིན་ཏོ།། ",
            "༼གཉིས་པ་༽ནང་གི་དེ་དག་རྐྱེན་དང་འབྲེལ་བ་ནི། ",
            "ཁམས་དྲུག་འདུས་པར་གྱུར་པ་ལས། །",
            "ལུས་ནི་སྐྱེ་བར་འགྱུར་བ་ཡིན།།",
            ""
        ],
        [
            "ཞེས་གསུངས་པ་།",
            "ས་དང་ཆུ་དང་མེ་དང་རླུང་དང་",
            "ནམ་མཁའ་དང་རྣམ་པར་ཤེས་པའི་ཁམས་རིམ་པ་ལྟར་",
            "ལུས་ཀྱི་སྦ་བ་དང་སྡུད་པ་དང་སྨིན་པ་དང་དབུགས་འབྱུང་རྔུབ་དང་",
            "མི་སྒྲིབ་པའི་གསེང་དང་མི་རུལ་བར་བྱེད་པས་",
            "ཕུང་པོ་འགྲུབ་པ་དང་གནས་པར་འགྱུར་བ་ཡིན་ནོ།། ",
            "༼གསུམ་པ་༽རྒྱུ་རྐྱེན་འབྲས་བུ་དེ་དག་ཐམས་ཅད་ལ་",
            "རང་དབང་སེམས་པ་མེད་པ་ནི། ",
            "དེ་དག་བདག་དང་བདག་གི་ཞེས། །",
            "རྣམ་རྟོག་སྐྱེ་བ་མེད་པར་འདོད།།",
            "ཅེས་པས་གོ་སླའོ།། ",
            "བཞི་པ་༼དེ་དག་ཏུ་གྲངས་དང་གོ་རིམ་ངེས་པའི་ཚུལ་༽ནི། ",
            "བཅོམ་ལྡན་འདས་ཀྱིས་མདོ་དེ་དང་",
            "དེ་ལས་རྟེན་འབྲེལ་བཅུ་གཉིས་གོ་རིམ་ལས་དང་",
            "གྲངས་ངེས་པ་ཡང་དང་ཡང་དུ་གསུངས་པ་",
            "དེ་དག་ཏུ་འབྲས་བུ་འགྱུར་བའི་",
            "ཚུལ་ཉན་ཐོས་ཀྱི་སྡེ་སྣོད་དང་ཡེ་ཤེས་ལ་འཇུག་པ་ཞེས་པའི་",
            "བསྟན་བཅོས་ལས་རྟེན་འབྲེལ་བཅུ་གཉིས་ཚེ་གསུམ་ལ་",
            "དུམ་བུ་གསུམ་ཡོད་པས་རྒྱུ་འབྲས་ཚར་གཉིས་སུ་བསྟན་པ་དང༌། ",
            "དེའི་དོན་མཛོད་ལས། ",
            "སྔོན་དང་ཕྱི་མཐའ་གཉིས་གཉིས་དང༌། །",
            "བར་དུ་བརྒྱད་ཡོངས་རྫོགས་ལྡན་།",
            "ཞེས་འབྱུང་བ་།",
            ""
        ],
        [
            "རེ་ཞིག་ཚེ་འདི་དབུས་སུ་བྱས་པ་ལ་མཚོན་ན་རྒྱུ་ཚེ་སྔ་མའི་ཉོན་མོངས་མ་རིག་པ་དང་",
            "ལས་འདུ་བྱེད་གཉིས་ཀྱིས་འབྲས་བུ་ཚེ་འདིའི་རྣམ་ཤེས་དང་",
            "མིང་གཟུགས་དང་",
            "སྐྱེ་མཆེད་དྲུག་དང་",
            "རེག་པ་དང་",
            "ཚོར་བ་ལྔ་བསྐྱེད་པ་ཚར་གཅིག་དང༌། ",
            "ཡང་ཚེ་འདིའི་ཉོན་མོངས་སྲེད་ལེན་དང་ལ",
            "ས་སྲིད་པ་གསུམ་གྱིས་འབྲས་བུ་ཚེ་ཕྱི་མའི་སྐྱེ་བ་དང་རྒ་ཤི་གཉིས་བསྐྱེད་པ་ཚར་གཅིག་།",
            "དེ་ལྟར་ན་སྔོན་དང་ཕྱི་མ་རྒྱུ་དང་འབྲས་བུ་འབའ་ཞིག་པ་གཉིས་གཉིས་།",
            "འདིར་སྔར་གྱི་འབྲས་བུ་ལྔ་དང་ཕྱི་མའི་རྒྱུ་གསུམ་སྟེ་བརྒྱད་ཡིན་པར་བསྟན་ཏོ།།",
            "ཚུལ་འདི་སྒྲ་ཇི་ལྟ་བ་བཞིན་དུ་ནི་མི་འཐད་།",
            "བཅོམ་ལྡན་འདས་ཀྱིས་དེ་དག་གི་ལས་མ་རིག་པ་ལས་གསོག་བྱེད་དང་སྲེད་པ་གསོས་འདེབས་དང༌། ",
            "འདུ་བྱེད་གསོག་པ་དང་སྲིད་པ་ལས་མཐུ་ཅན་གྱི་ཆ་ནས་བཤད་པའི་མཚན་ཉིད་མི་རུང་བ་དང༌། ",
            "མ་རིག་པས་བསླང་བའི་འདུ་བྱེད་ཙམ་དགྲ་བཅོམ་པ་ལའང་ཡོད་པས་དང༌། ",
            "ལས་མ་བསགས་པར་སྲེད་ལེན་ཙམ་གྱིས་བྱ་བར་མི་ནུས་པས་རྒྱུ་མ་འདྲེས་པར་མི་འཐད་པ་དང༌། ",
            "རྣམ་ཤེས་སོགས་ལྔ་དང་སྐྱེ་བ་དང་རྒ་ཤི་ཕན་ཚུན་མ་འདྲེས་པ་མི་འཐད་པ་དང༌། ",
            "རྒྱུ་འབྲས་དེ་དག་སྔ་ཕྱི་ལ་སོ་སོར་ངེས་པ་མི་འཐད་པའི་དངོས་ཀྱི་དོན་ལ་གནོད་པ་ཡོད་པའི་ཕྱིར་རོ། །",
            "འོན་ཀྱང་སྔ་ཕྱིའི་རྒྱུ་འབྲས་དག་ལའང་ཕན་ཚུན་ཁྱབ་པར་ཡོད་པ་ཡིན་ཏེ",
            ""
        ],
        [
            "སྔ་ཕྱིའི་རྒྱུ་འབྲས་མདོར་བསྡུས་པ། །",
            "བར་མའི་རྗེས་སུ་དཔག་པ་ལས། །",
            "ཞེས་འབྱུང་བ་ཡིན་ནོ།།",
            "དེ་ལྟ་ན་རྒྱུ་བསྡུས་ལ་",
            "འབྲས་བུ་རྒྱས་པ་དང༌། ",
            "རྒྱུ་རྒྱས་ལ་",
            "འབྲས་བུ་བསྡུས་པའི་རྒྱུ་འབྲས་ཀྱི་ཚུལ་གཉིས་སུ་བྱས་པས་ཚེ་",
            "འདིའི་རྒྱུ་འབྲས་གཉི་ག་རྒྱས་པའི་སྐབས་ཡིན་པས་",
            "འདིའི་རྒྱུ་འབྲས་སྔ་ཕྱིའི་རྒྱུ་འབྲས་ལ་དཔག་པས་",
            "ཡན་ལག་བཅུ་དྲུག་དང་",
            "སྔ་ཕྱིའི་རྒྱུ་འབྲས་བསྡུས་པ་འདི་ལ་སྦྱར་བས་",
            "བརྒྱད་དུའང་འགྱུར་མོད་ཀྱི། ",
            "དེ་ལྟར་གསུངས་པའི་དགོངས་གཞི་ནི་",
            "ད་ལྟར་གྱི་རྒྱུ་འབྲས་རྣམས་མངོན་དུ་གྱུར་པ་དང་",
            "སོ་སོའི་བྱ་བ་བྱེད་པས་སྲེད་ལེན་སྲིད་པ་གསུམ་དང༌། ",
            "རྣམ་ཤེས་མིང་གཟུགས་སྐྱེ་མཆེད་རེག་པ་ཚོར་བ་ལྔ་",
            "རང་མིང་གིས་བརྗོད་ལ",
            "འདས་པའི་རྒྱུ་འགགས་པ་དང༌། ",
            "ཕྱི་མའི་འབྲས་བུ་གསལ་བར་མ་གྲུབ་པས་",
            "མ་རིག་པ་དང་",
            "འདུ་བྱེད་ལས་དང་",
            "ཉོན་མོངས་ཀྱི་སྤྱི་མིང་ཙམ་དང༌། ",
            "སྐྱེ་བ་དང་",
            "འཇིག་པ་གཉིས་ཙམ་དུ་བཏགས་པ་ཡིན་ནོ།།",
            "དེ་ལྟ་ན་ཚེ་རེ་རེ་ལའང་ལྟོས་པས་",
            "སྔོན་དང་",
            "ཕྱི་མཐའ་བར་གསུམ་གསུམ་དུ་འགྱུར་བས་",
            "དེ་དག་རྒྱུ་འབྲས་ཀྱི་ཆོས་གསུམ་རིམ་དུ་བསྟན་པར་བལྟའོ།།",
            ""
        ],
        [
            "འོན་ཀྱང་སློབ་དཔོན་ཐོགས་མེད་ཀྱིས་ཟག་བཅས་ཀྱི་ལས་འབྲས་མངལ་ནས་སྐྱེས་ནས་",
            "མྱང་བར་འགྱུར་བ་ཚེ་ཡོངས་སུ་རྫོགས་པ་ཞིག་གི་",
            "གཙོ་བོའི་རྒྱུ་འབྲས་ཚར་གཅིག་ཚེ་གཉིས་ལ་རྫོགས་པའི་དབང་དུ་བྱས་ནས་",
            "དྲུག་རྒྱུ་དང་དྲུག་འབྲས་བུ་ཡིན་པས་དེ་དག་གྲངས་ངེས་པར་བཤད་དེ",
            "རྒྱུ་དྲུག་ཀྱང་འཕེན་བྱེད་རིང་བའི་རྒྱུ་དང༌། ",
            "འགྲུབ་བྱེད་ཉེ་བའི་རྒྱུ་གཉིས་ལས། དང་པོ་ནི། ",
            "གང་ལ་བརྟེན་ནས་",
            "གང་གིས་ཇི་ལྟར་འཕེན་པའི་ཚུལ་གསུམ་ཡིན་ཏེ",
            "མ་རིག་པའི་དབང་གིས་འདུ་བྱེད་ཀྱིས་རྣམ་ཤེས་ལས་ཀྱི་བག་ཆགས་ཅན་དུ་འཕེན་པའི་ཕྱིར་རོ། །",
            "གཉིས་པ་ཡང་གང་ལ་བརྟེན་ནས་",
            ""
        ],
        [
            "གང་གིས་ཇི་ལྟར་འགྲུབ་པ་གསུམ་ཡིན་ཏེ",
            "ཚོར་བ་ལ་སྲེད་པའི་དབང་གིས་ཡུལ་དོན་དུ་གཉེར་བའི་ལེན་པ་ལས་",
            "མིང་གཟུགས་ཀྱི་མྱུ་གུ་བསྐྱེད་པའི་ནུས་པ་མཐུ་ལྡན་ནམ་ཐོགས་མེད་དུ་འགྲུབ་པའི་ཕྱིར་རོ། །",
            " ༼གཉིས་པ་༽འབྲས་བུ་དྲུག་ལའང༌། ",
            "འཕངས་པ་རིང་བའི་འབྲས་བུ་དང༌། ",
            "འགྲུབ་པ་ཉེ་བའི་འབྲས་བུ་གཉིས་ལས། ",
            "དང་པོ་",
            "༼འཕངས་པ་རིང་བའི་འབྲས་བུ་༽ནི། ",
            "སྔར་རྣམ་ཤེས་གང་གི་ནུས་པ་ཅན་དུ་འཕངས་པའི་མིང་གཟུགས་དང་སྐྱེ་མཆེད་དྲུག་དང་རེག་པ་དང་ཚོར་བ་བཞི་ཡིན་ཏེ",
            "དེ་ཡང་ཐོག་མར་ཐོབ་པ་དང༌། ",
            "ཡོངས་སུ་རྫོགས་པའི་ལུས་གཉིས་དང༌། ",
            "གང་ལ་གང་གིས་སྤྱོད་པའི་ལོངས་སྤྱོད་གཉིས་ཡིན་པའི་ཕྱིར་རོ། །",
            " གཉིས་པ་",
            "༼འགྲུབ་པ་ཉེ་བའི་འབྲས་བུ་༽ནི། ",
            "སྐྱེ་བ་དང་རྒ་ཤི་གཉིས་ཡིན་ཏེ་",
            "གྲུབ་པ་དང་དེའི་རྒྱུན་འགྱུར་བ་དང་འཇིག་པ་ཡིན་པའི་ཕྱིར་རོ། །",
            "ཡང་བསྡུ་བ་དང་སློབ་དཔོན་ཀླུ་སྒྲུབ་དང་དབུས་མཐའི་ཊཱི་ཀ་ལས་རྣམ་ཤེས་འབྲས་བུའི་ཆ་མངལ་དུ་ཞུགས་པ་ལ་བྱས་ནས་",
            "རྒྱུ་ལྔ་འབྲས་བུ་བདུན་དུ་ཡང་བཤད་ལ",
            "ཡང་ཡིད་ཀྱི་བསྡུ་བ་དང་དོན་གསང་གིས་རྒྱུ་བཅུ་འབྲས་བུ་གཉིས་སུ་བཅད་པ་ནི་མིང་གཟུགས་ལ་སོགས་པ་བཞི་ས་བོན་གྱི་ཆ་ལ་བྱས་ནས་",
            ""
        ],
        [
            "འབྲས་བུ་མངོན་གྱུར་སྐྱེ་བ་དང་རྒ་ཤི་ཉིད་དུ་བསམས་པའོ།།",
            "ཡང་བྱེ་བྲག་རྣམ་པར་འབྱེད་པའི་ཆོས་ཀྱི་རྣམ་གྲངས་ཞེས་བྱ་བ་ལས་",
            "ཡན་ལག་བཅུ་གཉིས་པོ་འདི་",
            "དོན་བདུན་གྱིས་བསྡུས་པར་བཤད་།",
            "གང་གིས་འཕེན་པ་མ་རིག་པ་དང་འདུ་བྱེད་དང༌། ",
            "ཇི་ལྟར་འཕེན་པ་རྣམ་ཤེས་ལས་ཀྱི་བག་ཆགས་ཅན་དང༌། ",
            "གང་འཕེན་པ་མིང་གཟུགས་ལ་སོགས་པ་བཞི་དང༌། ",
            "འཕངས་པ་དེ་",
            "གང་གིས་མངོན་པར་སྒྲུབ་པ་སྲེད་ལེན་གཉིས་དང༌། ",
            "ཇི་ལྟར་བསྒྲུབ་པ་སྲིད་པ་དང༌། ",
            "དེས་གང་མངོན་པར་གྲུབ་པ་སྐྱེ་བ་དང༌། ",
            "དེའི་ཉེས་དམིགས་རྒ་ཤི་ཡིན་པའོ།།",
            "དོན་དེ་ཉིད་སློབ་དཔོན་དབྱིག་གཉེན་གྱིས་བསྡུས་པ་ནི། ",
            "གང་གིས་འཕེན་དང་ཇི་ལྟར་གང༌། །",
            " དེ་སྒྲུབ་བྱེད་པའང་དེ་ལ་ཡང༌། །",
            " ཉེས་དམིགས་གང་ཡིན་དེ་དག་རྣམས། །",
            " ཡན་ལག་བཅུ་གཉིས་རྣམས་ཀྱིས་བསྟན།། ",
            "ཡན་ལག་གཉིས་དང་གཅིག་གིས་དང༌། །",
            " ཡན་ལག་བཞི་དང་གཉིས་ཀྱིས་དང༌། །",
            " གཅིག་གིས་གཅིག་གིས་གཅིག་གིས་བསྟན།། ",
            "དོན་བདུན་དག་ཏུ་རབ་ཏུ་བསྟན།།",
            ""
        ],
        [
            "བདེན་པ་ཇི་བཞིན་མི་ཤེས་ཕྱིར། །",
            " ལས་ཀྱིས་སེམས་ལ་བསྒོས་ཕྱིར་དང༌། །",
            " ཡན་ལག་བཞི་ནི་རིམ་གྱིས་འཕེན།། ",
            "དེ་ཡི་ས་བོན་ཡོངས་བརྟས་ཕྱིར། །",
            " འཕངས་པ་བཞིན་དུ་སྐྱེས་པ་ཡི། །",
            " ཚོར་བས་བསྐྱེད་པའི་སྲེད་པ་ལས། །",
            " ལེན་པ་འབྱུང་བས་དེ་ཡི་ལས། ། ",
            "བསྒོས་པ་མངོན་དུ་འགྲུབ་པ་ཡིན།། ",
            "གྲུབ་པ་སྐྱེ་ཡིན་དེ་ལ་ཡང༌། །",
            " རྒ་སོགས་ཉེས་པ་གང་གི་ཕྱིར། ། ",
            "བདེན་པ་མཐོང་ལ་འཕེན་པ་མེད།། ",
            "སྲེད་དང་བྲལ་ལ་ཡང་འབྱུང་མེད།། ",
            "ཅེས་པའི་ཚིགས་སུ་བཅད་པ་ལྔ་ཡིན་།",
            "དེ་ཡང་བསྟན་བཤད་སྒྲུབ་པ་གསུམ་ཡིན་པ་ལས། ",
            "བསྟན་པ་ནི་ཚིགས་བཅད་དང་པོའོ།།",
            ""
        ],
        [
            "བཤད་པ་ལ་གཉིས་ལས། ",
            "ཡན་ལག་གི་དབྱེ་བ་ནི་ཡན་ལག་གཉིས་དང་",
            "ཞེས་པའོ།།",
            "ཡན་ལག་ཏུ་འགྱུར་བའི་ཚུལ་ལ་འཕེན་པ་དང་",
            "སྒྲུབ་པ་དང་",
            "ཉེས་དམིགས་ཀྱི་ཡན་ལག་གསུམ་བདེན་པ་ཞེས་དང༌། ",
            "འཕངས་པ་ཞེས་དང༌། ",
            "དེ་ལ་ཞེས་པ་ཡིན་ལ",
            "འཕེན་སྒྲུབ་དེ་དག་ཡིན་པའི་སྒྲུབ་བྱེད་ནི་",
            "བདེན་པ་ཞེས་པའི་རྩ་བ་གཉིས་།",
            "བདེན་པ་མཐོང་བ་དང་",
            "དགྲ་བཅོམ་པ་དག་ལ་ཡང་སྲིད་ཀྱི་",
            "ལས་འཕེན་པ་དང་",
            "འཕངས་པ་སྒྱུར་བ་ལ་",
            "དབང་བྱེད་པའི་ཉོན་མོངས་མེད་པའི་ཕྱིར་རོ་ཞེས་བསམས་པའོ།།",
            "དེར་ཡང་འཕངས་པ་དེ་ཉིད་",
            "སྒྲུབ་བྱེད་ཀྱིས་སྲིད་པར་བསྒྱུར་བར་གསུངས་པས་",
            "རྒྱུ་འབྲས་ཚར་གཅིག་ཉིད་ཡིན་ནོ།།",
            "རྒྱུ་འབྲས་ཀྱི་རྣམ་གཞག་མི་འདྲ་བ་དེ་ཐམས་ཅད་ཀྱང་",
            "མ་རིག་པས་ཀུན་ནས་བསླངས་པའི་",
            "ལས་ཀྱི་བག་ཆགས་སྲེད་ལེན་གྱིས་གསོས་པས་",
            "སྲིད་པར་གྱུར་པ་ལས་མིང་གཟུགས་ལ་སོགས་པ་མངོན་གྱུར་གྲུབ་པ་ལ་",
            "སྐྱེ་བ་དང་",
            "རྒ་ཤི་བཏགས་པའི་རྒྱུ་འབྲས་ཚར་གཅིག་ཉིད་ཡིན་ནོ།།",
            ""
        ],
        [
            "རྒྱུ་འབྲས་ཚར་གཅིག་པོ་དེ་ཡང་འདིར་སྐྱེས་ནས་མྱོང་འགྱུར་གྱི་",
            "ལས་འབྲས་ལ་བརྩིས་པས་ཚེ་གཉིས་ཀྱིས་རྫོགས་པ་ཡིན་ནོ།། ",
            "འོ་ན་ཚེ་འདིའི་རྣམ་ཤེས་སམ་སྲིད་པ་ལས་",
            "དངོས་སུ་བར་དོའི་སྐྱེ་བ་འགྲུབ་པ་མ་ཡིན་ནམ། ",
            "དེར་ཡང་ལས་གསོག་པའི་རྒྱུ་འབྲས་རྣམས་ཇི་ལྟར་གཞག་ཅེ་ན",
            "འདི་ལ་གང་དུ་སྐྱེ་བར་འགྱུར་བའི་ལུས་ཅན་ཡིན་པས་",
            "ཕྱི་མ་ཉིད་དུ་བརྩིའོ་ཞེས་ནི་མི་བྱ་།",
            "དེ་རྨི་ལམ་ལྟར་མ་སྨིན་པ་ཡིན་པས་",
            "ཅིར་ཡང་མི་གཞག་ཅེས་གསུང་ངོ༌།། ",
            "འོ་ན་ཚེ་གཉིས་པོ་དེ་ཁམས་མི་གཅིག་པར་ཉིང་མཚམས་སྦྱོར་བའི་ཚེ་",
            "རྒྱུ་འབྲས་དེ་དག་ས་གང་དུ་གཏོགས་པར་རྩི་ཞེ་།",
            "མ་རིག་པ་ལས་གཞན་ཐམས་ཅད་",
            "གང་དུ་སྐྱེ་བར་འགྱུར་བའི་སར་གཏོགས་པ་མ་རིག་པ་ནི་",
            "ཁམས་གསུམ་དུ་ཉིང་མཚམས་སྦྱོར་བའི་ཚུལ་དགུ་ལས། ",
            "འདོད་པར་སྐྱེ་བ་གསུམ་ནི་",
            "གང་ནས་སྐྱེ་ཡང་འབྲས་བུ་འདོད་པ་ཉིད་དང་ས་མཚུངས་ཏེ",
            ""
        ],
        [
            "གོང་མ་རྣམས་འོག་མའི་འདོད་ཆགས་དང་བྲལ་བས་",
            "འོག་མར་སྐྱེ་བའི་ལས་མི་གསོག་པའི་ཕྱིར་རོ། །",
            "འདོད་པ་ནས་གོང་མ་གཉིས་སུ་སྐྱེ་བའི་ཚེ་ཡང་",
            "འདོད་པའི་མ་རིག་པ་ཡིན་ཏེ་",
            "གོང་མ་མ་ཐོབ་པར་དེའི་ལས་",
            "གསོག་བྱེད་གོང་མའི་མ་རིག་པ་ཉིད་མེད་པའི་ཕྱིར་རོ། །",
            "ཁམས་གོང་མ་གཉིས་ཕན་ཚུན་དང་བསམ་གཏན་གཟུགས་མེད་ཉིད་ཀྱི་",
            "འོག་ཏུ་སྐྱེ་བའི་ཚེ་ཡང་འཕེན་པ་དང་ས་མི་མཚུངས་པར་བལྟའོ།། ",
            "དེ་ལ་རྩོད་པ་སྤང་བ་།",
            "གྲངས་ངེས་མི་རུང་བ་དང༌། ",
            "གོ་རིམ་མི་འཐད་པ་དང༌། ",
            "གཅིག་དང་ཐ་དད་དུ་མི་འཐད་པ་གསུམ་ལས། ",
            "དང་པོ་༼གྲངས་ངེས་མི་རུང་བ་༽ནི། ",
            "གལ་ཏེ་མ་རིག་པ་ལ་རྒྱུ་མེད་ཅིང་",
            "རྒ་ཤི་ལ་འབྲས་བུ་མེད་ན་",
            "འཁོར་བ་ལ་ཐོག་མཐའ་ཅན་དུ་འགྱུར་ཞིང༌",
            "དེ་དག་ལ་རྒྱུ་འབྲས་ཡོད་ན་",
            ""
        ],
        [
            "གྲངས་མང་བར་འགྱུར་བ་དང༌། ",
            "གཞན་ཡང་འཁོར་བའི་ཉེས་དམིགས་མྱ་ངན་ལ་སོགས་པ་ལྔ་དང་འདུས་བྱས་ཀྱི་མཚན་ཉིད་གནས་པའང་ཅིའི་ཕྱིར་མི་བསྒྲང་ཞེ་།",
            "མ་རིག་པའི་རང་ལྡོག་བདག་དང་དངོས་པོ་ཙམ་དུ་རྨོངས་པའི་རྒྱུ་ནི་",
            "ཐོག་མ་ནས་མེད་མ་མྱོང་བའི་རྨོངས་པའི་རིགས་རྒྱུན་སྔ་མ་ཉིད་ཡིན་པས་ལོགས་སུ་མ་བསྒྲངས་།",
            "ཇི་སྐད་དུ། ",
            "བདག་ཏུ་ལྟ་བ་བསྐྱེད་མི་དགོས།།",
            "གོམས་པ་ཐོག་མ་མེད་དུས་ཅན། །",
            "ཞེས་གསུངས་པ་ཡིན་ནོ།།",
            "གང་ཡང་མདོ་འགའ་ལས་མ་རིག་པའི་རྒྱུ་ཚུལ་བཞིན་མ་ཡིན་པར་གསུངས་པ་ནི་",
            "དེས་རྨོངས་པ་འཕེལ་བ་དང་ཁྱད་པར་སྐྱེད་པ་ལ་དགོངས་པ་ཡིན་གྱི། འདིར་ཡན་ལག་རྣམས་ཀྱི་རྒྱུ་འཆད་པ་ན་དེ་མ་ཡིན་ཏེ་",
            "མ་རིག་པས་འདུ་བྱེད་ལྟར་དེ་ལོག་པས་མ་རིག་པ་མི་ལྡོག་གི་མ་རིག་པ་ལོག་ན་",
            ""
        ],
        [
            "དེ་ལྡོག་པའི་ཕྱིར་རོ་ཞེས་ཐོགས་མེད་མཆེད་ཀྱིས་བཤད་དོ།།",
            "ཡང་རྒ་ཤིའི་ལྡོག་པས་ཡང་སྲིད་མི་སྐྱེད་ཀྱང་",
            "ཚེ་འདིའི་ལས་སྲིད་པར་གྱུར་པས་སྐྱེ་བ་ལེན་པས་འཁོར་བ་ཆད་པར་མི་འགྱུར་།",
            "ཇི་སྲིད་ཟག་བཅས་ཀྱི་ཤེས་པ་མ་ཟད་བར་དུ་ལས་འབྲས་ཆུ་གཉེར་བཞིན་རྒྱུན་ཆགས་སུ་འབྱུང་བའི་ཕྱིར་རོ། །",
            "ཡང་བདུན་ལས་གསུམ་འབྱུང་ཞེས་དང༌། ",
            "ཕན་ཚུན་གྱི་རྒྱུ་ཅན་དུ་གསུངས་པ་ནི་དེའི་རྗེས་སུ་ཡང་སྲིད་ཀྱི་མ་རིག་པ་འབྱུང་བ་ཙམ་ལ་དགོངས་པ་ཡིན་ཏེ",
            "ཚོར་སོགས་དང་རྒ་ཤིའི་རང་ལྡོག་ནས་མ་རིག་པ་སྐྱེད་ན་",
            "འཕགས་པ་རྣམས་ལ་ཡང་ཧ་ཅང་ཐལ་བའི་ཕྱིར་དང༌། ",
            "དམིགས་ཡུལ་ཙམ་རྒྱུན་ཆད་ན་",
            "གཞན་རྣམས་ཀྱི་རྒྱུ་ཡང་གཞན་དུ་ཐལ་བའི་ཕྱིར་རོ། །",
            "དེས་ན་མ་རིག་པ་ནི་རྒྱུ་འབྲས་ཚར་གཅིག་གི་རྒྱུ་ཉིད་དང་རྒ་ཤི་འབྲས་བུ་ཉིད་ཡིན་པས། ",
            "གཞུང་དག་ལས་བཅུ་གཉིས་ལ་རྒྱུ་དང་འབྲས་བུ་ཉིད་དུ་ངེས་པ་གཉིས་དང༌། ",
            "མ་ངེས་པ་བཅུ་བཤད་པ་ཡིན་ནོ།།",
            ""
        ],
        [
            "མྱ་ངན་ལ་སོགས་པ་མ་ངེས་པ་དང་",
            "གནས་པ་སྐྱོ་བའི་རྒྱུ་མ་ཡིན་པས་མ་བཤད་དོ།། ",
            "གཉིས་པ་༼གོ་རིམ་མི་འཐད་པ་༽ནི། ",
            "གལ་ཏེ་དྲུག་ཚན་རེ་རེ་རྒྱུ་འབྲས་ཚར་གཅིག་གི་",
            "རྒྱུ་དང་འབྲས་བུ་ཡིན་པས་གྲངས་ངེས་པ་དེ་ལྟ་།",
            "མདོ་ལས་འབྱུང་བའི་གོ་རིམ་ངེས་པ་མི་རུང་།",
            "རྒྱུ་འབྲས་ལན་གསུམ་དུ་འཁྲུགས་པར་འགྱུར་བའི་ཕྱིར་རོ་ཞེ་།",
            "དེ་ལྟ་མོད་ཀྱི་རྒྱུ་མ་རིག་པ་དང་",
            "འདུ་བྱེད་ཀྱི་རྗེས་སུ་སྲེད་སོགས་བསྟན་ན་",
            "དེའི་རྒྱུ་མེད་པར་འགྱུར་བས་",
            "འདུ་བྱེད་ཀྱིས་རྣམ་ཤེས་གང་གི་",
            "ནུས་པ་ཅན་དུ་འཕངས་པའི་",
            "མིང་གཟུགས་ལ་སོགས་པ་བཞི་བཤད་དེ",
            ""
        ],
        [
            "དེ་ཡང་ནུས་པའི་དུས་ན་",
            "རིམ་པ་མེད་ཀྱང་",
            "འབྲས་བུ་མངོན་གྱུར་གྱི་རིམ་པས་བསྟན་ཏོ།།",
            "སྐྱེ་བ་དང་",
            "རྒ་ཤི་ཡང་ནུས་པས་ཇི་སྟེ་མ་བསྟན་ཅེ་།",
            "དེ་གཉིས་བཏགས་ཡོད་ཡིན་པས་དང༌། ",
            "ཕྱིས་སྲེད་སོགས་བསྟན་ན་",
            "འབྲེལ་མེད་དུ་འགྱུར་བ་དང༌། ",
            "འཁོར་བའི་མཐའ་ཉེས་དམིགས་ཀྱིས་བསྡུ་བར་བྱ་བའི་ཕྱིར་",
            "དེ་གཉིས་ཕྱིས་མངོན་གྱུར་གྱི་ཆས་བསྟན་ཏོ།། ",
            "གསུམ་པ་༼གཅིག་དང་ཐ་དད་དུ་མི་འཐད་པ་༽ནི། ",
            "ཡང་ཅི་གྲངས་དང་",
            "གོ་རིམ་ངེས་པའི་བཅུ་གཉིས་པོ་དེ་དག་རྫས་གཅིག་གམ་ཐ་དད་པ་།",
            "དང་པོ་ལྟར་ན་རྒྱུ་འབྲས་སུ་མི་རུང་།",
            ""
        ],
        [
            "གཉིས་པ་ལྟར་།",
            "མ་རིག་པ་དང་ལས་མེད་པའི་རྒྱུད་དུ་འགྱུར་རོ་ཞེ་།",
            "སེམས་ཀྱི་རྒྱུ་སེམས་ཉིད་ཡིན་པ་ལྟར་རྒྱུར་གྱུར་ས་དང་རྫས་ཐ་དད་ཀྱང༌། ",
            "སྤྱི་རིགས་ངོ་བོ་གཅིག་ལ་ལྡོག་པ་ཐ་དད་པས་སྐྱོན་གང་ཡང་མེད་དོ།།",
            "དེ་དག་གི་སྐྱེ་བ་ཉིང་མཚམས་སྦྱོར་བའི་དཔེ་ནི་",
            "ས་བོན་བཏབ་པ་ལས་ལོ་ཐོག་འབྱུང་བ་བཞིན་།",
            "དེ་ལ་རྒྱུ་དྲུག་ནི། ",
            "ལས་དང་སྲེད་དང་མ་རིག་རྣམས། །",
            " ཞིང་དང་རླན་དང་འདེབས་བྱེད་དེ།། ",
            "ས་བོན་རྣམ་ཤེས་འདེབས་པར་བྱེད།།",
            ""
        ],
        [
            "ཅེས་པའི་ཚུལ་གྱིས་ཞིང་འདེབས་པ་།འབྲས་བུ་དྲུག་ནི། ",
            "མིང་དང་གཟུགས་ཀྱི་མྱུ་གུ་ལ་སོགས་པ་སྐྱེ་བ་དང་འགྱུར་བ་དང་བསྲུང་བ་བཞིན་ནོ།།",
            "ཡང་དེ་ཉིད་སྲིད་པ་འཕོ་བའི་མདོ་ལས་",
            "དཔེ་བརྒྱད་ཀྱིས་བསྟན་པ་སློབ་དཔོན་ཀླུ་སྒྲུབ་ཀྱིས་ཚིགས་སུ་བཅད་པ། ",
            "ཁ་ཏོན་མར་མེ་མེ་ལོང་རྒྱ། །",
            " མེ་ཤེལ་ས་བོན་སྐྱུར་དང་སྒྲས། །",
            " ཕུང་པོ་ཉིང་མཚམས་སྦྱོར་བ་དང༌། །",
            " མི་འཕོ་བར་ཡང་མཁས་རྟོགས་བྱ།། ",
            "ཞེས་པའི་དོན་ནི་སྤྱི་དང་ཆོས་མཐུན་དང༌། ",
            "སོ་སོའི་ཆོས་མཐུན་དང༌། ",
            "རྩོད་སྤོང་དུ་བསྟན་པ་གསུམ་གྱིས་ཤེས་པར་བྱ་བ་ལས། ",
            "དང་པོ་༼སྤྱི་དང་ཆོས་མཐུན་༽ནི། ",
            "དཔེ་འདི་དག་ཐམས་ཅད་ཀྱང་ཚེ་འདི་ལས་ཕྱི་མ་འབྱུང་བ་ཙམ་གྱི་དཔེས་ཏེ་བླ་མ་དང་སློབ་མའི་རྒྱུ་རྐྱེན་ཚང་བ་ལས་ཁ་ཏོན་དང༌། ",
            "སྡོང་བུ་དང་མེ་ལས་མར་མེ་དང༌། ",
            "བཞིན་དང་མེ་ལོང་ལས་གཟུགས་བརྙན་དང༌། ",
            "རྒྱ་དང་འཇིམ་པ་ལས་འབུར་དང༌། ",
            "ཤེལ་དང་འོད་དང་རྩྭ་ལས་མེ་དང༌། ",
            "ས་དང་ས་བོན་ལས་མྱུ་གུ་དང༌། ཆང་འཐུངས་པ་དང་སྐྱུར་རྗོད་པ་ལས་འགྲམ་ཆུ་དང༌། ",
            "སྒྲ་དང་བྲག་ལས་བྲག་ཆ་འབྱུང་བའི་ཚུལ་གྱིས་རྒྱུ་རྐྱེན་ཚོགས་པ་ལས་འབྱུང་བ་དང༌། ",
            "རྒྱུ་མི་འཕོ་བ་དང་འབྲས་བུ་མ་ཆད་པར་འབྱུང་བ་ལྟར་འདིར་ཡང་ལས་དང་ཉོན་མོངས་པའི་རྒྱུ་རྐྱེན་ཚོགས་པ་ལས་ཚེ་ཕྱི་མའི་ཕུང་པོ་འབྱུང་བ་ཡིན་ནོ།། ",
            "གཉིས་པ་",
            "༼སོ་སོའི་ཆོས་མཐུན་༽ནི། ",
            "འབྱུང་བའི་ཁྱད་པར་གྱི་དཔེས་ཏེ་བླ་མས་སློབ་མ་ལ་ཁ་ཏོན་ལྟར་འདི་དང་ཕྱི་མ་རྣམ་ཤེས་མཚམས་སྦྱོར་བའོ།།",
            ""
        ],
        [
            "མར་མེ་སྔ་མ་ཡོད་ན་ཕྱི་མ་འབྱུང་བ་ལྟར་",
            "འདིའི་རྒྱུ་རྟག་པ་མི་འཕོ་བ་དང༌། ",
            "ཕྱི་མ་རྒྱུ་མེད་ལས་མ་བྱུང་བའོ།།",
            "མེ་ལོང་གིས་ཚེ་འདི་ཡོད་པས་",
            "ཕ་རོལ་ཡོད་ཅིང་འཕོ་བ་ཡང་མ་ཡིན་པའོ།།",
            "རྒྱས་ལས་དང་མཐུན་པའི་སྐྱེ་བ་ལེན་པའོ།།",
            "མེ་ཤེལ་གྱིས་རྒྱུ་འབྲས་རིགས་མི་ཉམས་པ་འབྱུང་བའོ།།",
            "ས་བོན་གྱིས་ཚེ་",
            "འདི་འགགས་ནས་མེད་པར་མི་འགྱུར་བའོ།།",
            "སྐྱུར་གྱིས་སྔོན་མྱོང་བའི་ལས་ཀྱི་སྐྱེ་བ་ལེན་པའོ།།",
            ""
        ],
        [
            "བྲག་ཆས་མཐུན་རྐྱེན་ཚོགས་ཤིང་",
            "འགལ་རྐྱེན་མེད་ན་འབྱུང་བ་སྟེ་",
            "གཅིག་དང་ཐ་དད་མ་ཡིན་པའོ།། ",
            "གསུམ་པ་༼རྩོད་སྤོང་དུ་བསྟན་པ་༽ནི། ",
            "དཔེ་སྔ་མ་སྔ་མའི་དོན་ལ་འཁྲུལ་པ་སེལ་བའི་དཔེས་ཏེ་",
            "འདིར་མང་གིས་དོགས་པས་མ་བྲིས་སོ།།",
            "ཡང་སཱ་ལུ་ལྗང་པ་ལས། ",
            "མིག་གི་རྣམ་ཤེས་དང༌། ",
            "གཟུགས་བརྙན་དང༌། ",
            "ཟླ་བ་དང༌། ",
            "མེའི་དཔེ་བཞི་གསུངས་པ་ནི་",
            "སློབ་དཔོན་ཀ་མ་ལ་ཤཱི་ལས་རིམ་པ་བཞིན་མཐོང་བའི་ཆོས་དང༌། ",
            "སྐྱེས་ནས་དང༌། ",
            "ལན་གྲངས་གཞན་ལ་མྱོང་བ་དང༌། ",
            "མྱོང་བར་མ་ངེས་པའི་ལས་བཞིས་འབྲས་བུ་འབྱིན་པའི་དཔེ་ཡིན་ཏེ",
            "ད་ལྟར་དང་",
            "ཉེ་བ་དང་",
            "རིང་བར་འབྱུང་བ་དང་",
            "རྐྱེན་ལ་ལྟོས་པས་འབྱུང་བར་མ་ངེས་པའི་ཕྱིར་",
            "ཞེས་བཤད་དོ།།",
            "དེ་ལྟར་ན་མ་དག་པའི་རྟེན་འབྲེལ་ནི་",
            "ཀུན་ནས་ཉོན་མོངས་པ་གསུམ་དང༌། ",
            "བདེན་པ་གཉིས་ཀྱིས་བསྡུས་པ་ལས་དང་",
            "ཉོན་མོངས་པའི་རྒྱུ་རྐྱེན་དྲུག་ལས་སྐྱེ་བ་",
            "རྒ་ཤིའི་འབྲས་བུ་དྲུག་འབྱུང་བས། ",
            "རྐྱེན་རྣམས་ཚོགས་ན་",
            "སྡུག་བསྔལ་འཁྲུལ་འཁོར་རབ་ཏུ་འབྱུང༌།།",
            ""
        ],
        [
            "མ་རིག་འཁྲུལ་འཁོར་དེ་ལ་ཟད་མེད་འཕེལ་བའང་མེད།།",
            "ཅེས་གསུངས་པ་ཡིན་ནོ།།",
            "བྱེ་བྲག་ཏུ་ལས་འབྲས་ལ་རྨོངས་པའི་མ་རིག་པ་དང༌། ",
            "མི་དགེ་བའི་འདུ་བྱེད་ལ་སོགས་པའི་རྒྱུ་དྲུག་གིས་ངན་སོང་གི་མིང་དང་གཟུགས་ལ་སོགས་པའི་འབྲས་བུ་དྲུག་སྐྱེད་པར་ཡང་བལྟའོ།། ",
            "གཉིས་པ་དག་པའི་རྟེན་འབྲེལ་ནི། ",
            "ཟག་པ་ཟད་པའི་དགྲ་བཅོམ་པ་དང༌། ",
            "རང་སངས་རྒྱས་དང༌། ",
            "དབང་ཐོབ་པའི་བྱང་ཆུབ་སེམས་དཔའ་རྣམས་ཀྱི་སྐྱེ་བ་ལེན་པའི་ཚུལ་ཏེ་དེ་དག་ལ་སྔ་མ་རྣམས་ཉིད་མེད་ཀྱང་རྐྱེན་མ་རིག་པའི་བག་ཆགས་ཀྱིས་དང༌། ",
            "སྨོན་ལམ་དང༌། ",
            "རྒྱུ་ཟག་པ་མེད་པའི་ལས་དང༌། ",
            "སྐྱེ་བ་ཡིད་ཀྱི་རང་བཞིན་གྱི་ལུས་ལེན་པ་དང༌། ",
            "འཇིག་པ་བསམ་གྱིས་མི་ཁྱབ་པར་འགྱུར་བའི་འཆི་འཕོ་བ་བཞི་ཡོད་པར་བཤད་དེ",
            "དོན་འདི་ནི་དཔལ་ཕྲེང་སེང་གེའི་ང་རོའི་མདོ་དང་ལང་ཀར་གཤེགས་པ་དང་བློ་གྲོས་རྒྱ་མཚོའི་མདོ་ལས་",
            "ཤེས་པར་བྱའོ།།",
            "དེ་ལྟར་ན་ལུགས་སུ་འབྱུང་བ་ནི་ངན་སོང་དང༌། ",
            "འཁོར་བ་དང༌། ",
            "དག་པའི་རྟེན་འབྲེལ་གསུམ་ཡིན་ནོ།།",
            ""
        ],
        [
            "གསུམ་པ་",
            "དེ་དག་ལུགས་ལས་ཟློག་པའི་ཐབས་ནི། ",
            "རྟེན་གྱི་གང་ཟག་སྐྱེས་བུ་གསུམ་གྱི་རིགས་དང་ལྡན་པ་དག་གིས་",
            "དགེ་བའི་བཤེས་གཉེན་བཟང་པོ་ལ་བསྟེན་ཏེ་",
            "ཐོས་བྱའི་ལུས་ཇི་ལྟ་བ་ཐོས་པ་སྔོན་དུ་འགྲོ་བས་སྐྱབས་འགྲོ་བྱས་ནས་",
            "རང་རང་གི་དོན་བསྒྲུབ་པའི་བསམ་པས་",
            "ལུགས་འབྱུང་གསུམ་གྱི་ཐོག་མའི་རྒྱུ་ལས་འབྲས་ལ་རྨོངས་པའི་མ་རིག་པ་དང༌། ",
            "དེ་ཁོ་ན་ལ་རྨོངས་པའི་མ་རིག་པ་དང༌། ",
            "མཐར་བག་ཆགས་ཀྱི་སའི་མ་རིག་པ་ཡས་སྤང་བ་ལ་",
            "བརྩོན་པར་བྱ་བ་ཡིན་ཏེ",
            "དེ་སྤངས་པ་དང་",
            "ཡོན་ཏན་མཐའ་དག་རྫོགས་པའི་སངས་རྒྱས་ཐོབ་པ་ཡིན་ནོ།། ",
            "གཉིས་པ་ཟབ་པའི་ཁྱད་པར་ལ་ལྔ་།",
            "རྒྱུ་མ་འགགས་པར་འབྲས་བུ་མི་འབྱུང་བས་",
            "རྟག་པ་མ་ཡིན་པ་དང༌། ",
            "རྒྱུ་འགགས་པ་དང་",
            "བར་མ་ཆད་པར་འབྲས་བུ་འབྱུང་བས་",
            "ཆད་པ་མ་ཡིན་པ་དང༌། ",
            "འགྲོ་བ་རིགས་མི་འདྲ་བ་གཞན་དང་",
            "གཞན་འབྱུང་བས་འཕོ་བ་མ་ཡིན་པ་དང༌། ",
            "རྒྱུ་ཆུང་ངུ་ལས་འབྲས་བུ་ཆེན་པོ་འབྱུང་བས་",
            "མཉམ་པར་མ་ཡིན་པ་དང༌། ",
            "ལས་དགེ་མི་དགེ་ལས་",
            "འབྲས་བུ་བདེ་སྡུག་མ་འཆོལ་བར་འབྱུང་བས་",
            "དེ་དང་འདྲ་བའི་རྒྱུད་དུའོ། །",
            "ཞེས་གང་གསུངས་པ་སྟེ་",
            "དེ་དག་རྟོགས་པར་དཀའ་བའི་ཕྱིར་རོ། །",
            " གསུམ་པ་རྟེན་འབྲེལ་རྟོགས་པའི་ཆེ་བ་ནི། ",
            "མདོ་བསྟན་བཅོས་ལས་མང་དུ་གསུངས་ཀྱང་བསྡུ་ན་",
            ""
        ],
        [
            "གསུམ་ཡིན་ཏེ། ",
            "དེ་ལ་ཐམས་ཅད་རུང་བ་དང༌། ",
            "རྒྱུ་འབྲས་མ་འཆོལ་ཞིང་མི་སླུ་བའི་སྒོ་ནས་",
            "བསྟན་པ་ལ་ཡིད་ཆེས་ཤིང་སྟོན་པ་ལ་དད་པ་ཐོབ་པ་དང༌། ",
            "དངོས་པོ་རྣམས་ཐ་སྙད་དུ་བརྟེན་ནས་",
            "འབྱུང་བ་དང༌། ",
            "དེའི་རང་བཞིན་སྐྱེ་བ་མེད་པར་རྟོགས་པས་",
            "རྟག་ཆད་དང་གཅིག་ཏུ་ཡོད་མེད་ཀྱི་མཐའ་གཉིས་སྤངས་པས་",
            "ཀུན་རྫོབ་དང་དོན་དམ་པའི་བདེན་པ་ལ་འཇུག་པ་དང༌། ",
            "ལུགས་འབྱུང་གི་རྒྱུ་དང་དེ་ཟློག་པའི་ཐབས་ཤེས་པས་",
            "རྒྱུ་མ་རིག་པ་གསུམ་སྤོང་ཞིང་",
            "རྗེས་སུ་མཐུན་པའི་གཉེན་པོ་བསྒྲུབས་པས་",
            "སྐྱེས་བུ་གསུམ་གྱི་དོན་གྲུབ་པའོ།། ",
            "༼གསུམ་པ་དོན་བསྡུ་བ་།༽ ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་",
            "སྲིད་པའི་ཡན་ལག་བཅུ་གཉིས་བརྟག་པ་ཞེས་བྱ་བ་།",
            "རབ་ཏུ་བྱེད་པ་ཉི་ཤུ་རྩ་དྲུག་པའི་རྣམ་པར་བཤད་པའོ།།།། ",
            "རབ་བྱེད་ཉི་ཤུ་རྩ་བདུན་པ། ",
            "ལྟ་བ་བརྟག་པ། ",
            "ལྟ་བ་བརྟག་པ་ལ་ཡང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "སཱ་ལུ་ལྗང་པ་ལས། ",
            "གང་གིས་དེ་ལྟ་བུའི་རྟེན་ཅིང་འབྲེལ་བར་འབྱུང་བ་",
            "ཇི་ལྟ་བ་བཞིན་ཡང་དག་པར་མཐོང་བ་དེ་ནི་",
            "སྔོན་དང་ཕྱི་མའི་མཐའ་དང་ད་ལྟར་ལ་རྟེན་པར་མི་བྱེད་དོ་",
            "ཞེས་གང་གསུངས་ན"
        ],
        [
            "དེ་ལ་སྔོན་དང་",
            "ཕྱི་མའི་མཐའ་ལ་བརྟེན་པ་ནི་",
            "གང་ཞིག་ཡིན་ཞིང་དེ་དེ་ལ་ཇི་ལྟར་རྟེན་པར་མི་བྱེད་པ་ཡིན་ཞེ་།",
            "དེའི་ལན་བསྟན་པར་བྱ་བའི་ཕྱིར་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་ཁྱད་པར་གྱི་ཆོས་དོན་དམ་པར་སྤྲོས་པ་མཐའ་དག་གིས་སྟོང་པ་དང༌། ",
            "ཀུན་རྫོབ་ཏུ་རྟེན་ཅིང་འབྲེལ་བར་འབྱུང་བ་ཇི་ལྟར་གནས་པ་བཞིན་བསྟན་ནས་",
            "དེ་རྟོགས་པའི་འབྲས་བུ་ལྟ་བ་ཐམས་ཅད་སྤངས་པའི་སྒོ་ནས་",
            "མི་གནས་པའི་མྱང་འདས་ཐོབ་པ་ཡིན་ནོ་ཞེས་བསྟན་པའི་ཕྱིར་",
            "རབ་ཏུ་བྱེད་པ་འདི་བཀོད་པའོ།། ",
            "༼གཉིས་པ་༽གཞུང་གི་དོན་ལ་གཉིས་།",
            "དགག་བྱ་སྔོན་དང་",
            "ཕྱི་མའི་མཐའ་ལ་བརྟེན་པའི་ལྟ་བ་བཅུ་དྲུག་ངོས་གཟུང་བ་དང༌། ",
            "རྟེན་འབྲེལ་རྟོགས་པའི་གང་ཟག་དེ་ལ་མི་གནས་པར་བསྒྲུབ་པའོ།།",
            "དང་པོ་༼དགག་བྱ་སྔོན་དང་",
            "ཕྱི་མའི་མཐའ་ལ་བརྟེན་པའི་ལྟ་བ་བཅུ་དྲུག་ངོས་གཟུང་བ་༽ནི། ",
            "འདས་དུས་བྱུང་མ་བྱུང་ཞེས་དང༌། །",
            " འཇིག་རྟེན་རྟག་པ་ལ་སོགས་པར། །",
            " ལྟ་བ་གང་ཡིན་དེ་དག་ནི། །",
            " སྔོན་གྱི་མཐའ་ལ་བརྟེན་པ་ཡིན།།",
            ""
        ],
        [
            "མ་འོངས་དུས་གཞན་འབྱུང་འགྱུར་དང༌། །",
            " མི་འབྱུང་འཇིག་རྟེན་མཐའ་སོགས་པར། །",
            " ལྟ་བ་གང་ཡིན་དེ་དག་ནི། །",
            " ཕྱི་མའི་མཐའ་ལ་བརྟེན་པ་ཡིན།། ",
            "བདག་འདས་པའི་དུས་སུ་བྱུང་མ་བྱུང་དེ་",
            "གཉི་ག་གཉི་ག་མ་ཡིན་ཞེས་ལྟ་བ་བཞི་དང༌། ",
            "འཇིག་རྟེན་བདག་དང་ཕུང་པོ་གཉི་ག་རྟག་པ་དང་",
            "སོགས་པ་མི་རྟག་པ་དང་དེ་གཉི་ག་དང་",
            "གཉི་ག་མ་ཡིན་པར་ལྟ་བ་གསུམ་།",
            "ལྟ་བ་བཞི་ཚན་གཉིས་པོ་གང་ཡིན་པ་",
            "དེ་དག་ནི་རིམ་པ་ལྟར་",
            "བདག་ཁོ་ན་དང་བདག་དང་",
            "ཕུང་པོ་གཉི་ག་ལ་དམིགས་ནས་",
            "རྣམ་པ་སྔོན་བྱུང་མ་བྱུང་གཉི་ག་གཉི་ག་མ་ཡིན་པར་",
            "ལྟ་བ་ཡིན་པས་སྔོན་གྱི་མཐའ་ལ་བརྟེན་པ་ཡིན་ནོ།།",
            "ཡང་བདག་མ་འོངས་པའི་དུས་གཞན་དུ་",
            "འབྱུང་བར་འགྱུར་བ་དང་མི་འབྱུང་བ་དང་",
            "དེ་གཉི་ག་དང་གཉི་ག་མ་ཡིན་པར་ལྟ་བ་བཞི་དང༌། ",
            "འཇིག་རྟེན་བདག་དང་ཕུང་པོ་མཐའ་དང་",
            "ལྡན་པ་དང་སོགས་པ་མི་ལྡན་པ་དང་",
            "དེ་གཉི་ག་དང་གཉི་ག་མ་ཡིན་པར་ལྟ་བ་སྟེ་",
            "ལྟ་བ་བཞི་ཚན་གཉིས་པོ་གང་ཡིན་པ་དེ་དག་ནི་",
            "རིམ་པ་ལྟར་བདག་ཁོ་ན་དང་",
            "བདག་དང་ཕུང་པོ་གཉི་ག་ལ་དམིགས་ནས་",
            ""
        ],
        [
            "རྣམ་པ་ཕྱི་མའི་དུས་སུ་མི་འབྱུང་བ་དང་",
            "འབྱུང་བ་དང་དེ་གཉིས་དང་གཉི་ག་མ་ཡིན་པར་",
            "ལྟ་བ་ཡིན་པས་ཕྱི་མའི་མཐའ་ལ་བརྟེན་པ་ཡིན་ནོ།། ",
            "གཉིས་པ་༼རྟེན་འབྲེལ་རྟོགས་པའི་གང་ཟག་དེ་ལ་མི་གནས་པར་བསྒྲུབ་པ་༽ །",
            "ཀུན་རྫོབ་ཏུ་རྟེན་འབྱུང་ཁས་བླངས་ཀྱང་",
            "ལྟ་བ་དེ་དག་ལ་མི་གནས་པར་བསྒྲུབ་པ་དང༌། ",
            "ཡང་དག་པར་བླང་བྱ་ལེན་པོ་ལ་སོགས་པ་གཏན་མ་གྲུབ་པས་",
            "མི་གནས་པར་བསྒྲུབ་པ་གཉིས་ལས། ",
            "དང་པོ་༼ཀུན་རྫོབ་ཏུ་རྟེན་འབྱུང་ཁས་བླངས་ཀྱང་",
            "ལྟ་བ་དེ་དག་ལ་མི་གནས་པར་བསྒྲུབ་པ་༽ལ་གཉིས་།",
            "བདག་ལ་བརྟེན་པའི་ལྟ་བ་དང༌། ",
            "སྤྱི་ལ་བརྟེན་པའི་ལྟ་བ་དགག་པའོ།།",
            "དང་པོ་༼བདག་ལ་བརྟེན་པའི་ལྟ་བ་༽ལ་བྱུང་སོགས་མུ་བཞིར་ལྟ་བ་དགག་པ་དང༌། ",
            "དེས་འབྱུང་སོགས་མུ་བཞི་ཡང་ཁེགས་པ་གཉིས་ལས། ",
            "༼དང་པོ་༼བྱུང་སོགས་མུ་བཞིར་ལྟ་བ་དགག་པ་༽ལ་གསུམ་ལས། ",
            "དང་པོ་༽རེ་ཞིག་བདག་འདས་དུས་སུ་བྱུང་བ་དགག་པ་།",
            "འཐད་པ་དགོད་པ། ",
            "དེ་བསྒྲུབ་པ། ",
            "དོན་བསྡུ་བ་དང་གསུམ་ལས། ",
            "དང་པོ་༼འཐད་པ་དགོད་པ་༽ནི། ",
            "འདས་པའི་དུས་ན་བྱུང་གྱུར་ཞེས། ། ",
            "བྱ་བ་དེ་ནི་མི་འཐད་དོ།།",
            ""
        ],
        [
            "སྔོན་ཚེ་རྣམས་སུ་གང་བྱུང་བ། །",
            " དེ་ཉིད་འདི་ནི་མ་ཡིན་ནོ།། ",
            "བདག་འདས་པའི་དུས་ན་བྱུང་བར་གྱུར་ཏོ་ཞེས་བྱ་བ་དེ་ནི་མི་འཐད་དོ།།",
            "འདི་ལྟར་སྔོན་ཚེ་རྣམས་སུ་གང་བྱུང་བའི་",
            "དམྱལ་བའི་བདག་དེ་ཉིད་ད་ལྟར་གྱི་",
            "མིའི་བདག་འདི་ནི་མ་ཡིན་པའི་ཕྱིར་རོ་ཞེས་པའོ།།",
            "འོ་ན་ང་ཉིད་དེའི་ཚེ་འཁོར་ལོ་སྒྱུར་བའི་རྒྱལ་པོ་",
            "མང་པོས་བཀུར་བར་གྱུར་ཏོ་ཞེས་གསུངས་པ་ཡང་",
            "གཞན་ཡིན་པ་འགོག་པ་ཡིན་གྱི་",
            "གཅིག་ཏུ་བསྒྲུབ་པ་མ་ཡིན་པས་མི་གནོད་དེ",
            "དེ་གཞན་ནི་མ་ཡིན་ནོ་ཞེས་འདོན་པའི་ཕྱིར་རོ། །",
            " གཉིས་པ་༼དེ་བསྒྲུབ་པ་༽ནི། ",
            "དེ་ཉིད་བདག་ཏུ་འགྱུར་སྙམ་ན།། ",
            "ཉེ་བར་ལེན་པ་ཐ་དད་འགྱུར།།",
            ""
        ],
        [
            "ཉེ་བར་ལེན་པ་མ་གཏོགས་པར། །",
            " ཁྱོད་ཀྱི་བདག་ནི་གང་ཞིག་ཡིན།། ",
            "ཉེ་བར་ལེན་པ་མ་གཏོགས་པའི། །",
            " བདག་ཡོད་མ་ཡིན་བྱས་པའི་ཚེ། །",
            " ཉེ་བར་ལེན་ཉིད་བདག་ཡིན་ན།། ",
            "ཁྱོད་ཀྱི་བདག་ནི་མེད་པ་ཡིན།། ",
            "ཉེ་བར་ལེན་ཉིད་བདག་མ་ཡིན།། ",
            "དེ་འབྱུང་བ་དང་འཇིག་པ་ཡིན།། ",
            "ཉེ་བར་བླང་བ་ཇི་ལྟ་བུར། །",
            " ཉེ་བར་ལེན་པོ་ཡིན་པར་འགྱུར།།",
            ""
        ],
        [
            "བདག་ནི་ཉེ་བར་ལེན་པ་ལས། །",
            " གཞན་དུ་འཐད་པ་ཉིད་མ་ཡིན།། ",
            "གལ་ཏེ་གཞན་ན་ལེན་མེད་པར། །",
            " གཟུང་ཡོད་རིགས་ན་གཟུང་དུ་མེད།། ",
            "དེ་མ་གྲུབ་སྟེ་སྔོན་གྱི་བདག་དེ་ཉིད་ད་ལྟར་གྱི་མིའི་བདག་ཏུ་འགྱུར་རོ་སྙམ་།",
            "དེ་ལྟ་ན་སྔོན་དམྱལ་བའི་དང་ད་ལྟ་མིའི་བླང་བྱ་ཕུང་པོ་ཡང་",
            "ཐ་དད་མེད་པར་ཐལ་བ་ལས་ཉེ་བར་ལེན་པ་དེ་གཉིས་",
            "རྒྱུ་དང་དུས་དང་རྣམ་པ་ཐ་དད་པས་ངོ་བོ་ཐ་དད་དུ་འགྱུར་དགོས་པས་ན་",
            "དེ་གཉིས་ལེན་པ་པོའི་བདག་གཅིག་ཏུ་མི་འཐད་དོ།།",
            "གལ་ཏེ་ཉེར་ལེན་སྔ་ཕྱི་ཐ་དད་ཀྱང་",
            "དེ་ལེན་པ་པོའི་བདག་གཅིག་ཡིན་པ་ཅི་འགལ་ཞེ་།",
            "ཉེར་ལེན་ལས་ཐ་དད་པའི་བདག་ཡོད་ན་",
            "དེ་ལྟར་འགྱུར་བ་ཞིག་ན་ཉེ་བར་ལེན་པ་མ་གཏོགས་པར་",
            "ཁྱོད་ཀྱི་བདག་ནི་གང་ཞིག་ཡིན་།"
        ],
        null,
        [
            "བླང་བྱ་ལེན་པོ་གཅིག་ཡིན་ན་",
            "སྤྱིར་ལས་དང་བྱེད་པོ་གཅིག་ཏུ་འགྱུར་བས་རང་ལ་རང་གིས་བྱ་བ་འགལ་བ་དང༌། ",
            "གཅད་བྱ་དང་གཅོད་པ་པོ་ལ་སོགས་པའང་གཅིག་ཏུ་འགྱུར་བས་ཧ་ཅང་ཐལ་བའི་ཕྱིར་རོ། །",
            " ༼གསུམ་པ་༽དོན་བསྡུ་བ་ནི། ",
            "དེ་ལྟར་ལེན་ལས་གཞན་མ་ཡིན།། ",
            "དེ་ནི་ཉེར་ལེན་ཉིད་ཀྱང་མིན།། ",
            "བདག་ནི་ཉེ་བར་ལེན་མེད་མིན།། ",
            "མེད་པ་ཉིད་དུའང་དེ་མ་ངེས།། ",
            "དེ་ལྟར་ན་ཐ་དད་དུ་དམིགས་པར་དང་རྒྱུ་མེད་དུ་འགྱུར་བས་བདག་ཉེར་ལེན་ལས་གཞན་མ་ཡིན་།",
            ""
        ],
        [
            "མི་རྟག་པ་དང་",
            "དུ་མ་དང་",
            "ལས་དང་",
            "བྱེད་པོ་གཅིག་ཏུ་འགྱུར་བས་བདག་དེ་ནི་ཉེར་ལེན་ཉིད་ཀྱང་མིན་།",
            "དེ་ལ་མ་ལྟོས་པར་མ་དམིགས་པས་བདག་ནི་ཉེ་བར་ལེན་པ་ལ་ལྟོས་པ་ཡེ་མེད་པའང་མིན་ནོ།།",
            "འོ་ན་མོ་གཤམ་གྱི་བུ་ལྟར་གཏན་མེད་ལ་རག་གོ་སྙམ་།",
            "ཀུན་རྫོབ་ཏུ་ཕུང་པོ་ལ་བརྟེན་ནས་འདོགས་པས་མེད་པ་ཉིད་དུའང་དེ་མ་ངེས་ཞེས་པའོ།། ",
            "གཉིས་པ་མ་བྱུང་བ་དགག་པ་ལ་ཡང༌། ",
            "འཐད་པ་དགོད་པ་དང༌། ",
            "དེ་བསྒྲུབ་པ་གཉིས་ལས། ",
            "དང་པོ་",
            "༼འཐད་པ་དགོད་པ་༽ནི། ",
            "འདས་པའི་དུས་ན་མ་བྱུང་ཞེས། །",
            " བྱ་བ་དེ་ཡང་མི་འཐད་དོ།། ",
            "སྔོན་ཚེ་རྣམས་སུ་གང་བྱུང་བ། །",
            " དེ་ལས་འདི་གཞན་མ་ཡིན་ནོ།།",
            ""
        ],
        [
            "བདག་འདས་པའི་དུས་ན་མ་བྱུང་ཞེས་བྱ་བ་དེ་ཡང་མི་འཐད་།",
            "འདི་ལྟར་སྔོན་ཚེ་རྣམས་སུ་གང་བྱུང་བ་དམྱལ་བའི་བདག་དེ་ལས་ད་ལྟར་གྱི་མིའི་བདག་འདི་ངོ་བོ་གཞན་མ་ཡིན་པའི་ཕྱིར་རོ། །",
            " གཉིས་པ་",
            "༼དེ་བསྒྲུབ་པ་༽ནི། ",
            "གལ་ཏེ་འདི་ནི་གཞན་གྱུར་ན། ",
            "དེ་མེད་པར་ཡང་འབྱུང་བར་འགྱུར།། ",
            "དེ་བཞིན་དེ་ནི་གནས་འགྱུར་ཞིང༌།། ",
            "དེར་མ་ཤི་བར་སྐྱེ་བར་འགྱུར།། ",
            "ཆད་དང་ལ",
            ""
        ],
        [
            "ས་རྣམས་ཆུད་ཟ་དང༌། །",
            " གཞན་གྱིས་བྱས་པའི་ལས་རྣམས་ནི། །",
            " གཞན་གྱིས་སོ་སོར་མྱོང་བ་དང༌། །",
            " དེ་ལ་སོགས་པར་ཐལ་བར་འགྱུར།། ",
            "དེ་མ་གྲུབ་སྟེ་གལ་ཏེ་ད་ལྟར་གྱི་མི་བདག་འདི་ནི་",
            "སྔར་གྱི་དམྱལ་བདག་ལས་གཞན་དུ་གྱུར་ན་",
            "བུམ་སྣམ་ལྟར་ཕན་ཚུན་ལྟོས་པ་དོན་མེད་པས་",
            "སྔར་གྱི་བདག་དེ་མེད་པར་ཡང་འབྱུང་བར་།",
            "བུམ་པ་སྐྱེས་པས་སྣམ་བུ་མི་འཇིག་པ་ལྟར་",
            "འདིའི་མིའི་བདག་སྐྱེས་ཀྱང་སྔར་གྱི་དམྱལ་བའི་",
            "བདག་དེ་ནི་སྔ་མ་དེ་ཁོ་ན་བཞིན་དུ་",
            "གནས་པར་འགྱུར་ཞིང་བུམ་པ་མ་འགགས་པར་",
            "སྣམ་བུ་འབྱུང་བ་ལྟར་སྔ་མ་དེར་",
            "མ་ཤི་བར་ཡང་འདིར་སྐྱེ་བར་འགྱུར་རོ། །",
            "གཞན་ཡང་བདག་སྔ་ཕྱི་དེ་གཉིས་གཞན་ཡིན་ན་",
            ""
        ],
        [
            "འདིའི་མིའི་བདག་གི་དུས་ན་སྔར་གྱི་",
            "དམྱལ་བའི་བདག་ཆད་པར་འགྱུར་བ་དང༌། ",
            "དེ་ལྟར་འདོད་ན་ལས་འཕེན་པའི་དུས་ན་",
            "རྣམ་སྨིན་གྱི་འབྲས་བུ་མེད་ཅིང༌། ",
            "འབྲས་བུ་མྱོང་བའི་དུས་ན་བྱེད་པ་པོའི་",
            "བདག་ཆད་ནས་མེད་པས་དེས་བྱས་པའི་",
            "ལས་རྣམས་ཆུད་ཟ་བར་འགྱུར་བ་དང༌། ",
            "བདག་སྔ་མས་དགེ་མི་དགེའི་ལས་བྱས་པའི་",
            "འབྲས་བུ་བདེ་སྡུག་ཕྱི་མས་མྱོང་བར་འདོད་ན་",
            "གཞན་གྱིས་བྱས་པའི་ལས་རྣམས་ཀྱི་",
            "འབྲས་བུ་ནི་གཞན་གྱིས་སོ་སོར་མྱང་བར་འགྱུར་བ་དང༌། ",
            "དེ་ཡང་འདོད་ན་དེ་ལ་སོགས་པ་ལས་",
            "བྱེད་པ་པོས་འབྲས་བུ་མ་མྱོང་བས་བྱས་པ་ཆུད་ཟོས་པ་དང༌། ",
            "མྱོང་བ་པོས་ལས་མ་བྱས་པས་མཚམས་མེད་ལ་སོགས་པའི་",
            "མ་བྱས་པའི་འབྲས་བུ་དང་ཕྲད་པའི་",
            "འཇིག་པར་ཐལ་བར་འགྱུར་རོ། །",
            "གལ་ཏེ་བདག་སྔ་ཕྱི་རྫས་ཐ་དད་ཀྱང་",
            "རྒྱུན་གཅིག་པས་ཉེས་པ་དེ་དག་ཏུ་",
            "མི་འགྱུར་རོ་སྙམ་ནརྫས་ལས་ངོ་བོ་ཐ་དད་པའི་",
            "རྒྱུན་མེད་པས་དེ་ཉིད་མི་འཐད་པར་སྔར་བཤད་ཟིན་ཏོ།།",
            ""
        ],
        [
            "མ་བྱུང་བ་ལས་འབྱུང་མིན་ཏེ།། ",
            "འདི་ལ་སྐྱོན་དུ་ཐལ་བར་འགྱུར།། ",
            "བདག་ནི་བྱས་པར་འགྱུར་བ་དང༌། ། ",
            "འབྱུང་བའམ་རྒྱུ་མེད་ཅན་དུ་འགྱུར།། ",
            "གཞན་ཡང་འདི་སྔོན་གྱི་བདག་ལས་གཞན་ཡིན་ན་",
            "སྔོན་མེད་པ་འདིར་སྐྱེ་བར་འགྱུར་ན་",
            "བདག་སྔོན་མ་བྱུང་བ་ལས་འདིར་འབྱུང་བ་མིན་ཏེ",
            ""
        ],
        [
            "གལ་ཏེ་འབྱུང་ན་འདི་ལ་སྐྱོན་དུ་ཐལ་བར་འགྱུར་རོ། །",
            "ཇི་ལྟར་ཞེ་།",
            "བདག་ནི་གསར་དུ་བྱས་པར་འགྱུར་བ་དང༌། ",
            "འདོད་ན་བྱེད་པ་པོའི་བདག་སྔ་མ་སྔོན་དུ་",
            "མ་སོང་བས་འདིར་འབྱུང་བ་རྒྱུ་མེད་ཅན་དུའང་",
            "འགྱུར་ན་མོ་གཤམ་གྱི་བུ་ལྟར་རྒྱུ་མེད་པར་",
            "འབྱུང་བ་རིགས་པའང་མ་ཡིན་པས་",
            "བདག་སྔར་མ་བྱུང་བར་ཁས་བླང་བར་མི་བྱའོ་ཞེས་པའོ།། ",
            "གསུམ་པ་དོན་བསྡུ་བའི་ཚུལ་གྱིས་གཉི་ག་དང་",
            "གཉི་ག་མ་ཡིན་པ་དགག་པ་ནི། ",
            "དེ་ལྟར་བདག་བྱུང་བདག་མ་བྱུང༌།། ",
            "གཉིས་ཀ་གཉིས་ཀ་མ་ཡིན་པར། །",
            " འདས་ལ་ལྟ་བ་གང་ཡིན་པ། །",
            " དེ་དག་འཐད་པ་མ་ཡིན་ནོ།། ",
            "དེ་ལྟར་བདག་བྱུང་བདག་མ་།",
            ""
        ],
        [
            "གཉི་ག་དང་གཉི་ག་མ་ཡིན་པར། ",
            "འདས་པ་ལ་ལྟ་བ་གང་ཡིན་པ། ",
            "དེ་ནི་འཐད་པ་མ་ཡིན་།",
            "སོ་སོར་མི་སྲིད་པ་ལ་གཉི་ག་མི་རུང་བའི་ཕྱིར་དང༌། ",
            "དགག་བྱ་མ་གྲུབ་པས་གཉི་ག་མ་ཡིན་པ་ཡང་",
            "མི་རུང་བའི་ཕྱིར་རོ་སྙམ་དུ་དགོངས་པའོ།། ",
            "གཉིས་པ་དེས་འབྱུང་སོགས་མུ་བཞི་ཡང་ཁེགས་པ་ནི། ",
            "མ་འོངས་དུས་གཞན་འབྱུང་འགྱུར་དང༌། ། ",
            "འབྱུང་བར་མི་འགྱུར་ཞེས་བྱ་བར། ། ",
            "ལྟ་བ་གང་ཡིན་དེ་དག་ནི། །",
            " འདས་པའི་དུས་དང་མཚུངས་པ་ཡིན།། ",
            "ཡང་བདག་མ་འོངས་པའི་དུས་གཞན་དུ་",
            "འབྱུང་བར་འགྱུར་བ་དང་འབྱུང་བར་",
            "མི་འགྱུར་བ་དང་དེ་གཉི་ག་དང་",
            "གཉི་ག་མ་ཡིན་ཞེས་བྱ་བར་ལྟ་བ་གང་ཡིན་པ་",
            "དེ་དག་དགག་པ་ནི་བདག་འདས་པའི་",
            "དུས་སུ་བྱུང་སོགས་དགག་པ་དང་མཚུངས་པ་ཡིན་ཏེ",
            "མ་འོངས་དུས་ན་འབྱུང་འགྱུར་ཞེས། །",
            "བྱ་བ་དེ་ནི་མི་འཐད་དོ།།",
            "མ་འོངས་རྣམས་སུ་གང་འབྱུང་བ། །",
            "དེ་ཉིད་འདི་ནི་མ་ཡིན་ནོ།།",
            ""
        ],
        [
            "ཞེས་པ་ལ་སོགས་པ་ཐམས་ཅད་མཚུངས་པར་སྦྱར་བར་བྱའོ།། ",
            "༼གཉིས་པ་༽སྤྱི་ལ་བརྟེན་པའི་ལྟ་བ་དགག་པ་།",
            "རྟག་སོགས་མུ་བཞིར་ལྟ་བ་དགག་པ་དང༌། ",
            "མཐའ་སོགས་མུ་བཞིར་ལྟ་བ་དགག་པ་གཉིས་ལས། ",
            "དང་པོ་༼རྟག་སོགས་མུ་བཞིར་ལྟ་བ་དགག་པ་༽ལ་གཉིས་།",
            "བྱེ་བྲག་ཏུ་དགག་པ་དང༌། ",
            "སྤྱིར་དགག་པའོ།།",
            "དང་པོ་༼བྱེ་བྲག་ཏུ་དགག་པ་༽ལ་བཞི་ལས། ",
            "རེ་ཞིག་རྟག་པ་དགག་པ་ནི། ",
            "གལ་ཏེ་ལྷ་དེ་མི་དེ་ན།། ",
            "དེ་ལྟ་ན་ནི་རྟག་པར་འགྱུར།།",
            ""
        ],
        [
            "ལྷ་ནི་མ་སྐྱེས་ཉིད་འགྱུར་ཏེ།། ",
            "རྟག་ལ་སྐྱེ་བ་མེད་ཕྱིར་རོ། །",
            " གལ་ཏེ་ཕྱིས་ལེན་པའི་ལྷའི་བདག་དང་ཕུང་པོ་དེ་",
            "ད་ལྟའི་མིའི་བདག་དང་ཕུང་པོ་དེ་ཉིད་ཡིན་ན་",
            "དེ་ལྟ་ན་ནི་ལྷའི་འཇིག་རྟེན་",
            "སྔོན་དུས་ན་ཡོད་པའི་རྟག་པར་འགྱུར་བ་ཞིག་ན་",
            "ལྷ་མིའི་བདག་དང་ཕུང་པོ་གཅིག་མ་ཡིན་པས་",
            "རྟག་པ་མི་འཐད་དོ།།",
            "གཞན་ཡང་ལྷ་ནི་རྟག་པ་ཡིན་པའི་ཕྱིར་",
            "མ་སྐྱེས་པ་ཉིད་དུ་འགྱུར་ཏེ་",
            "ཁྱབ་པ་ནི་རྟག་པ་སྔར་ནས་ཡོད་པས་སམ་",
            "དེ་ལ་སྔར་མེད་ཀྱི་ཁྱད་པར་བྱར་མེད་པས་",
            "སྐྱེ་བ་མེད་པའི་ཕྱིར་རོ། །",
            " གཉིས་པ་མི་རྟག་པ་དགག་པ་ནི། ",
            "གལ་ཏེ་ལྷ་ལས་མི་གཞན་ན།།",
            ""
        ],
        [
            "དེ་ལྟ་ན་ནི་མི་རྟག་འགྱུར།། ",
            "གལ་ཏེ་ལྷ་མི་གཞན་ཡིན་ན།། ",
            "རྒྱུད་ནི་འཐད་པར་མི་འགྱུར་རོ། །",
            " གལ་ཏེ་ཕྱི་མའི་ལྷའི་བདག་དང་",
            "ཕུང་པོ་ལས་འདིའི་མིའི་བདག་དང་",
            "ཕུང་པོ་གཞན་ཡིན་ན་",
            "དེ་ལྟར་ནི་ལྷའི་འཇིག་རྟེན་",
            "སྔོན་མ་བྱུང་བའི་འཇིག་རྟེན་མི་རྟག་པར་འགྱུར་བ་ཞིག་ན་",
            "དེ་གཉིས་གཞན་མ་ཡིན་པས་",
            "སྔོན་མ་བྱུང་བའི་མི་རྟག་པར་མི་འཐད་དོ།།",
            "དེ་མ་གྲུབ་སྟེ་",
            "གལ་ཏེ་ཚེ་ཕྱི་མ་དང་སྔ་མའི་ལྷ་དང་",
            "མིའི་བདག་དང་ཕུང་པོ་རྫས་གཞན་ཡིན་ན་",
            ""
        ],
        [
            "བྱམས་པ་ཉེར་སྦས་ལྟར་",
            "རྒྱུད་གཅིག་ཏུ་འཐད་པར་མི་འགྱུར་བ་ལས་",
            "རྒྱུད་གཅིག་ཏུ་འདོད་པའང་ཡིན་པས་",
            "རྫས་གཞན་མ་ཡིན་ནོ།། ",
            "གསུམ་པ་གཉི་ག་དགག་པ་ནི། ",
            "གལ་ཏེ་ཕྱོགས་གཅིག་ལྷ་ཡིན་ལ།། ",
            "ཕྱོགས་གཅིག་མི་ནི་ཡིན་གྱུར་ན།། ",
            "རྟག་དང་མི་རྟག་འགྱུར་བ་ཡིན།། ",
            "དེ་ཡང་རིགས་པ་མ་ཡིན་ནོ།། ",
            "གལ་ཏེ་བདག་དང་ཕུང་པོའི་ཕྱོགས་གཅིག་",
            "མི་ཉིད་བཏང་ནས་ལྷ་ཡིན་ལ་",
            "ཕྱོགས་གཅིག་སྔར་གྱི་མི་ཉིད་ཡིན་པར་གྱུར་།",
            ""
        ],
        [
            "ལྷའི་འཇིག་རྟེན་ཕྱོགས་གཅིག་ནས་སྔོན་བྱུང་རྟག་པ་དང་",
            "ཕྱོགས་གཅིག་ནས་སྔོན་མ་བྱུང་བའི་མི་རྟག་པར་འགྱུར་བ་ཡིན་ན་",
            "ལྷ་མི་ངོ་བོ་གཅིག་ཏུ་འགལ་བས་",
            "བདག་དང་ཕུང་པོ་གཅིག་ལ་",
            "ཕྱོགས་གཅིག་མི་ཡིན་པ་དེ་ཡང་རིགས་པ་མ་ཡིན་པའི་ཕྱིར་",
            "རྟག་མི་རྟག་གཉི་ག་མི་འཐད་དོ།། ",
            "བཞི་པ་གཉི་ག་མ་ཡིན་པ་དགག་པ་ནི། ",
            "གལ་ཏེ་རྟག་དང་མི་རྟག་པ། ། ",
            "གཉིས་ཀ་གྲུབ་པར་གྱུར་ན་ནི། ། ",
            "རྟག་པ་མ་ཡིན་མི་རྟག་མིན།། ",
            "འགྲུབ་པར་འགྱུར་བར་འདོད་ལ་རག། ",
            "གལ་ཏེ་དགག་བྱ་རྟག་པ་དང་",
            "མི་རྟག་པ་གཉི་ག་གྲུབ་པར་གྱུར་ན་",
            ""
        ],
        [
            "ནི་དེ་གཉིས་བཀག་པས་",
            "རྟག་པ་མ་ཡིན་ཞིང་",
            "མི་རྟག་པ་ཡང་མིན་པ་འགྲུབ་པར་འགྱུར་བ་འདོད་ལ་རག་ན",
            "སྔར་བཀག་པས་དགག་བྱ་དེ་གཉིས་མ་གྲུབ་པའི་ཕྱིར་",
            "དེ་གཉིས་བཀག་པའི་གཉི་ག་མ་ཡིན་པའང་མ་གྲུབ་བོ་ཞེས་པའོ།། ",
            "༼གཉིས་པ་༽སྤྱིར་དགག་པ་ནི། ",
            "གལ་ཏེ་གང་ཞིག་གང་ནས་གར། །",
            " འོང་ཞིང་གང་དུའང་འགྲོ་འགྱུར་ན།། ",
            "དེ་ཕྱིར་འཁོར་བ་ཐོག་མེད་པར། ། ",
            "འགྱུར་ན་དེ་ནི་ཡོད་མ་ཡིན།།",
            ""
        ],
        [
            "གལ་ཏེ་རྟག་པ་འགའ་མེད་ན།། ",
            "མི་རྟག་གང་ཞིག་ཡིན་པར་འགྱུར།། ",
            "རྟག་པ་དང་ནི་མི་རྟག་དང༌། །",
            " དེ་གཉིས་བསལ་བར་གྱུར་པའོ།། ",
            "གལ་ཏེ་ཐོག་མ་མེད་པ་ནས་འཁོར་བར་འཁྱམས་ཤིང་",
            "ད་དུང་དུ་ཡང་དམིགས་པས་འཁོར་བ་པོ་",
            "རྟག་པ་འགའ་ཞིག་ཡོད་དོ་ཞེ་།",
            "གལ་ཏེ་འདུ་བྱེད་དམ་གང་ཟག་གང་ཞིག་",
            "སྔ་མ་གང་ནས་གར་འོངས་ཤིང་",
            "ཕྱི་མ་གང་དུ་ཡང་འགྲོ་བར་གྱུར་ན་",
            "དེའི་ཕྱིར་འཁོར་བ་ཐོག་མ་མེད་པར་འགྱུར་བ་ཞིག་ན་",
            "འདུ་བྱེད་དམ་གང་ཟག་འགྲོ་འོང་དེ་ནི་ཡོད་པ་མ་ཡིན་ཏེ་",
            ""
        ],
        [
            "སྔར་རྟག་མི་རྟག་ལ་",
            "འགྲོ་འོང་བཀག་པའི་ཕྱིར་རོ། །",
            "གལ་ཏེ་དེ་ལྟར་འཁོར་བ་མ་གྲུབ་པས་",
            "འཁོར་བ་པོ་རྟག་པ་འགའ་མེད་ན་",
            "དེ་བཀག་པའི་མི་རྟག་པ་གང་ཞིག་ཡིན་པར་འགྱུར་ལ",
            "དེ་ཉིད་ཀྱིས་རྟག་པ་དང་ནི་མི་རྟག་པ་དེ་གཉི་ག་དང་",
            "དགག་བྱ་མ་གྲུབ་པས་",
            "གཉི་ག་མ་ཡིན་པ་བསལ་བར་གྱུར་པའོ།། ",
            "༼གཉིས་པ་༽མཐའ་སོགས་མུ་བཞིར་ལྟ་བ་དགག་པ་ལ་གསུམ་།",
            "མཐའ་ཡོད་མེད་དགག་པ་དང༌། ",
            "གཉི་ག་དགག་པ་དང༌། ",
            "གཉི་ག་མ་ཡིན་པ་དགག་པའོ།།",
            "དང་པོ་༼མཐའ་ཡོད་མེད་དགག་པ་༽ལ་",
            "འཇིག་རྟེན་ཕ་རོལ་ཡོད་པའི་དང༌། ",
            "འབྱུང་འཇིག་བྱེད་པའི་རྟགས་གཉིས་ལས། ",
            "དང་པོ་༼འཇིག་རྟེན་ཕ་རོལ་ཡོད་པའི་རྟགས་༽ནི། ",
            "གལ་ཏེ་འཇིག་རྟེན་མཐའ་ཡོད་།",
            ""
        ],
        [
            "འཇིག་རྟེན་ཕ་རོལ་ཇི་ལྟར་འགྱུར།། ",
            "གལ་ཏེ་འཇིག་རྟེན་མཐའ་མེད་ན།། ",
            "འཇིག་རྟེན་ཕ་རོལ་ཇི་ལྟར་འགྱུར།། ",
            "གལ་ཏེ་འཇིག་རྟེན་བདག་དང་ཕུང་པོ་འདི་ལ་མཐའ་ཡོད་དེ་",
            "ཆད་པ་ཡིན་ན་",
            "འཇིག་རྟེན་ཕ་རོལ་ཡོད་པར་ཇི་ལྟར་འགྱུར་ཏེ་",
            "མེད་པར་ཐལ་བ་ལས་",
            "དེ་ཡོད་པའི་ཕྱིར་མཐའ་ཡོད་ཆད་པ་མ་ཡིན་ལ",
            ""
        ],
        [
            "ཡང་གལ་ཏེ་འཇིག་རྟེན་བདག་དང་ཕུང་པོ་མཐའ་མེད་དེ་",
            "དེ་ཉིད་མི་ཟད་ན་",
            "འཇིག་རྟེན་ཕ་རོལ་ཡོད་པར་ཇི་ལྟར་འགྱུར་ཏེ་",
            "མེད་པར་ཐལ་བ་ལས་",
            "དེ་ཡོད་པའི་ཕྱིར་",
            "ཚེ་འདིའི་འཇིག་རྟེན་མཐའ་མེད་མི་ཟད་པ་མ་ཡིན་ནོ་ཞེས་པའོ།། ",
            "གཉིས་པ་༼འབྱུང་འཇིག་བྱེད་པའི་རྟགས་༽ནི། ",
            "གང་ཕྱིར་ཕུང་པོ་རྣམས་ཀྱི་རྒྱུན། །",
            " འདི་ནི་མར་མེའི་འོད་དང་མཚུངས།། ",
            "དེ་ཕྱིར་མཐའ་ཡོད་ཉིད་དང་ནི། ། ",
            "མཐའ་མེད་ཉིད་ཀྱང་མི་རིགས་སོ།། ",
            "གཞན་ཡང་གང་གི་ཕྱིར་",
            "ཕུང་པོ་རྣམས་ཀྱི་སྔ་ཕྱི་",
            "བར་མ་ཆད་དུ་འཇུག་པའི་རྒྱུན་འདི་ནི་",
            "མར་མེའི་འོད་སྔ་མ་འགག་ཅིང་",
            "ཕྱི་མ་འབྱུང་བ་དང་མཚུངས་པར་",
            "ཕྱི་མ་བར་མ་ཆད་དུ་འབྱུང་ཞིང་",
            ""
        ],
        [
            "སྔ་མ་འགག་པ་དེའི་ཕྱིར་",
            "རིམ་པ་ལྟར་མཐའ་ཡོད་ཆད་པ་ཉིད་དང་ནི། ",
            "མཐའ་མེད་མི་ཟད་པའི་རྟག་པ་ཉིད་ཀྱང་མི་རིགས་སོ།། ",
            "དེ་ཉིད་རྒྱས་པར་འཆད་པ་ལ་",
            "སྔ་མ་འཆད་པ་ནི། ",
            "གལ་ཏེ་སྔ་མ་འཇིག་འགྱུར་ཞིང༌།། ",
            "ཕུང་པོ་འདི་ལ་བརྟེན་བྱས་ནས།། ",
            "ཕུང་པོ་དེ་ནི་མི་འབྱུང་ན།། ",
            "དེས་ན་འཇིག་རྟེན་མཐའ་ཡོད་འགྱུར།། ",
            "གལ་ཏེ་སྔ་མ་མི་འཇིག་ཅིང༌། །",
            " ཕུང་པོ་འདི་ལ་བརྟེན་བྱས་ནས།།",
            ""
        ],
        [
            "ཕུང་པོ་དེ་ནི་མི་འབྱུང་ན།། ",
            "དེས་ན་འཇིག་རྟེན་མཐའ་མེད་འགྱུར།། ",
            "གལ་ཏེ་ཕུང་པོ་སྔ་མ་འཇིག་པར་འགྱུར་ཞིང་",
            "དགྲ་བཅོམ་པའི་སེམས་ཀྱི་ཐ་མ་ལྟར་",
            "རྒྱུ་ཕུང་པོ་སྔ་མ་འདི་ལ་བརྟེན་བྱས་ནས་",
            "འབྲས་བུ་ཕུང་པོ་ཕྱི་མ་དེ་ནི་མི་འབྱུང་ན་",
            "དེས་ན་འཇིག་རྟེན་མཐའ་ཡོད་པར་འགྱུར་ན་",
            ""
        ],
        [
            "སྔ་མ་ལ་བརྟེན་ནས་ཕྱི་མ་འབྱུང་བས་",
            "མཐའ་ཡོད་པ་མ་ཡིན་ནོ།།",
            "ཕྱི་མ་བཤད་པ་ནི། ",
            "ཡང་གལ་ཏེ་ཕུང་པོ་སྔ་མ་མི་འཇིག་ཅིང་",
            "རྒྱུ་ཕུང་པོ་སྔ་མ་འདི་ལ་བརྟེན་བྱས་ནས་",
            "འབྲས་བུ་ཕུང་པོ་ཕྱི་མ་དེ་ནི་མི་འབྱུང་ན་",
            "དེས་ན་རྒྱུའི་འཇིག་རྟེན་མཐའ་མེད་པར་འགྱུར་ན་",
            "རྒྱུ་ཕུང་པོ་སྔ་མ་འཇིག་པ་དེའི་ཕྱིར་",
            "མཐའ་མེད་པ་མ་ཡིན་ནོ་ཞེས་པའོ།།",
            ""
        ],
        [
            "གཉིས་པ་གཉི་ག་དགག་པ་ནི། ",
            "གལ་ཏེ་ཕྱོགས་གཅིག་མཐའ་ཡོད་ལ།། ",
            "ཕྱོགས་གཅིག་མཐའ་ནི་མེད་འགྱུར་ན།། ",
            "འཇིག་རྟེན་མཐའ་ཡོད་མཐའ་མེད་འགྱུར།། ",
            "དེ་ཡང་རིགས་པ་མ་ཡིན་ནོ།། ",
            "གལ་ཏེ་བདག་དང་ཕུང་པོའི་ཕྱོགས་གཅིག་འཇིག་པས་",
            "མཐའ་ཡོད་ལ་ཕྱོགས་གཅིག་མི་འཇིག་པས་",
            "མཐའ་ནི་མེད་པར་གྱུར་།",
            "འཇིག་རྟེན་མཐའ་ཡོད་མཐའ་མེད་གཉི་གར་འགྱུར་བ་ཞིག་ན་",
            "བདག་དང་ཕུང་པོའི་ཕྱེད་འཇིག་ཕྱེད་མི་འཇིག་",
            "དེ་ཡང་རིགས་པ་མ་ཡིན་པས་",
            "མཐའ་ཡོད་མེད་གཉི་ག་མ་ཡིན་ནོ།།",
            ""
        ],
        [
            "དེ་ཉིད་ཇི་ལྟར་ཞེ་།",
            "ཕྱེད་འཇིག་ཕྱེད་མི་འཇིག་དེ་",
            "ཡོད་ན་བདག་གམ་ཕུང་པོ་ལ་ཡོད་།",
            "དང་པོ་ལྟར་།",
            "ཇི་ལྟ་བུར་ན་ཉེར་ལེན་པོའི། ། ",
            "ཕྱོགས་གཅིག་རྣམ་པར་འཇིག་འགྱུར་ལ།། ",
            "ཕྱོགས་གཅིག་རྣམ་པར་འཇིག་མི་འགྱུར།། ",
            "དེ་ལྟར་དེ་ནི་མི་རིགས་སོ།།",
            ""
        ],
        [
            "ཇི་ལྟ་བུར་ན་ཉེ་བར་ལེན་པ་པོའི་བདག་",
            "ཕྱོགས་གཅིག་རྣམ་པར་འཇིག་འགྱུར་།",
            "ཕྱོགས་གཅིག་རྣམ་པར་འཇིག་མི་འགྱུར་།",
            "སྒྲུབ་བྱེད་མེད་པའི་ཕྱིར་དང༌། ",
            "ངོ་བོ་གཅིག་ལ་ཕྱེད་སྔར་གྱི་མི་དང་",
            "ཕྱེད་མི་དོར་ནས་ལྷ་ཡིན་པའམ། ",
            "ཕྱེད་འཇིག་ཕྱེད་མི་འཇིག་འགལ་བའི་ཕྱིར་དང༌། ",
            "བདག་ཉིད་ཕུང་པོ་ལ་རྣམ་པ་ལྔར་བཙལ་ན་མེད་པའི་ཕྱིར་",
            "དེ་ལྟར་བདག་ཕྱེད་འཇིག་ཕྱེད་མི་འཇིག་",
            "དེ་ནི་མི་རིགས་སོ།། ",
            "གཉིས་པ་ལྟར་།",
            "ཇི་ལྟ་བུར་ན་ཉེར་བླང་བ། །",
            " ཕྱོགས་གཅིག་རྣམ་པར་འཇིག་འགྱུར་ལ།། ",
            "ཕྱོགས་གཅིག་རྣམ་པར་འཇིག་མི་འགྱུར།།",
            ""
        ],
        [
            "དེ་ལྟར་དེ་ཡང་མི་རིགས་སོ།། ",
            "ཇི་ལྟ་བུར་ན་ཉེ་བར་བླངས་པ་",
            "ཕུང་པོའི་ཕྱོགས་གཅིག་རྣམ་པར་འཇིག་འགྱུར་།",
            "ཕྱོགས་གཅིག་རྣམ་པར་འཇིག་མི་འགྱུར་ཏེ་",
            "དེ་ལ་སྒྲུབ་བྱེད་མེད་པའི་ཕྱིར་དང༌། ",
            "ངོ་བོ་གཅིག་ལ་རྟག་མི་རྟག་འགལ་བའི་ཕྱིར་དང༌། ",
            "ཕུང་པོ་ཉིད་སྔར་བཀག་པས་",
            "མ་གྲུབ་པའི་ཕྱིར་",
            "དེ་ལྟར་ཕུང་པོ་ཕྱེད་འཇིག་ཕྱེད་མི་འཇིག་",
            "དེ་ཡང་མི་རིགས་སོ།། ",
            "གསུམ་པ་༼གཉི་ག་མ་ཡིན་པ་དགག་པ་༽ནི། ",
            "གལ་ཏེ་མཐའ་ཡོད་མཐའ་མེད་པ། །",
            " གཉིས་ཀ་གྲུབ་པར་གྱུར་ན་ནི། །",
            " མཐའ་ཡོད་མ་ཡིན་མཐའ་མེད་མིན།།",
            ""
        ],
        [
            "འགྲུབ་པར་འགྱུར་བར་འདོད་ལ་རག། ",
            "གལ་ཏེ་དགག་བྱ་མཐའ་ཡོད་དང་",
            "མཐའ་མེད་པ་གཉི་ག་གྲུབ་པར་གྱུར་ན་ནི་",
            "དེ་དག་བཀག་པས་མཐའ་ཡོད་པ་མ་ཡིན་ཞིང་",
            "མཐའ་མེད་པའང་མིན་པ་འགྲུབ་པར་འགྱུར་བ་འདོད་ལ་རག་ན་",
            "སྔར་བཀག་པས་དགག་བྱ་དེ་"
        ],
        [
            "གཉི་ག་མ་གྲུབ་པའི་ཕྱིར་བཀག་ཆོས་དེ་གཉི་ག་མ་ཡིན་པའམ་མ་གྲུབ་བོ་ཞེས་པའོ།། ",
            "དེ་ལྟར་ཀུན་རྫོབ་ཏུ་རྒྱུ་འབྲས་དེ་ཉིད་དང་",
            "གཞན་དུ་མེད་པ་སྒྱུ་མ་ལྟ་བུའི་རྟེན་འབྱུང་ཁས་བླངས་ཀྱང་",
            "ལྟ་བ་དེ་དག་མི་རུང་བར་བསྟན་།",
            "༼གཉིས་པ་ཡང་དག་པར་བླང་བྱ་ལེན་པོ་ལ་སོགས་པ་",
            "གཏན་མ་གྲུབ་པས་མི་གནས་པར་བསྒྲུབ་པ་།༽ ",
            "ཡང་ན་དངོས་པོ་ཐམས་ཅད་དག ། ",
            "སྟོང་ཕྱིར་རྟག་ལ་སོགས་ལྟ་བ། ། ",
            "གང་དག་གང་དུ་གང་ལ་ནི། །",
            " ཅི་ལས་ཀུན་ཏུ་འབྱུང་བར་འགྱུར།། ",
            "ད་ནི་ཡང་དག་པར་བདག་དང་",
            "ཕུང་པོ་ལ་སོགས་པ་ཉིད་མ་གྲུབ་པས་",
            "ཁྱད་པར་ལྟ་བ་དེ་དག་མི་རུང་བར་སྟོན་པ་ནི། ",
            "ཡང་ན་སྔར་བཤད་པའི་ཚུལ་གྱིས་",
            "དངོས་པོ་ཐམས་ཅད་དག་བརྟེན་ནས་འབྱུང་བས་",
            "གཟུགས་བརྙན་ལྟར་རང་བཞིན་སྟོང་པའི་ཕྱིར་",
            "རྟག་པ་ལ་སོགས་པར་ལྟ་བ། ",
            "གང་དག་ཡུལ་གང་དུ་གང་ཟག་གང་ལ་ནི། ",
            "རྒྱུ་མཚན་ཅི་ལས་ཀུན་ཏུ་འབྱུང་བར་འགྱུར་ཏེ་",
            "བོང་བུའི་རྭ་ལ་རྣོ་རྟུལ་ལ་སོགས་པར་ལྟ་བ་ལྟར་",
            "ལྟ་བ་གང་དག་ཀྱང་ཡུལ་གང་དུ་",
            "གང་ཟག་གང་ལ་ཡང་",
            "རྒྱུ་མཚན་གང་ལས་ཀྱང་འབྱུང་བ་མ་ཡིན་",
            "ཞེས་བྱ་བའི་དོན་ཏོ།།",
            ""
        ],
        [
            "༼གསུམ་པ་དོན་བསྡུ་བ་།་༽ ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་",
            "ལྟ་བ་བརྟག་པ་ཞེས་བྱ་བ་།",
            "རབ་ཏུ་བྱེད་པ་ཉི་ཤུ་རྩ་བདུན་པའི་རྣམ་པར་བཤད་པའོ།།།། ",
            "༼མཐའ་མར་ཡོངས་སུ་རྫོགས་པ་མཇུག་གི་དོན་།༽ ",
            "གང་གིས་ཐུགས་བརྩེ་ཉེར་བཟུང་ནས།། ",
            "ལྟ་བ་ཐམས་ཅད་སྤང་བའི་ཕྱིར། །",
            " དམ་པའི་ཆོས་ནི་སྟོན་མཛད་པ། །",
            " གཽ་ཏམ་དེ་ལ་ཕྱག་འཚལ་ལོ། །",
            " ད་ནི་དེ་ལྟར་བསྟན་པ་ཟབ་མོའི་དོན་",
            "རྟེན་འབྱུང་སྤྲོས་པ་ཐམས་ཅད་དང་བྲལ་བ་",
            "རྟོགས་པའི་འབྲས་བུ་དང་བཅས་པ་",
            "ཕྱིན་ཅི་མ་ལོག་པར་བསྟན་པ་དེ་",
            "ཐུབ་པའི་བཀའ་དྲིན་ཡིན་པར་དགོངས་པས་",
            "སྟོན་པས་བཤད་པ་ལ་རྗེས་སུ་ཡི་རང་བའི་ཕྱག་འཚལ་བ་ནི། ",
            "ཕྱག་འཚལ་ལོ་ཞེས་པ་ཁྱད་པར་གྱི་གཞི་སྟེ་",
            "སྒོ་གསུམ་འདུད་པའོ།།",
            "ཡུལ་གང་ལ་སྙམ་།",
            "གོའུ་ཏ་མ་དེ་ལ་སྟེ་",
            "རྒྱལ་རིགས་གོའུ་ཏ་མའི་རིགས་སུ་འཁྲུངས་པ་",
            "རྒྱལ་བ་ཤཱཀྱ་ཐུབ་པ་དེ་ལའོ།།",
            ""
        ],
        [
            "དེའི་ཁྱད་པར་གྱི་ཆོས་ནི། ",
            "གང་གིས་དམ་པའི་ཆོས་",
            "རྟེན་འབྱུང་ཡང་དག་པར་སྐྱེ་འགག་ལ་སོགས་པའི་",
            "སྤྲོས་པ་ཐམས་ཅད་ཞི་བ་སྟོན་པར་མཛད་པའི་ཞེས་པ་།",
            "དེ་ཉིད་སྲིད་ཞི་ལ་བླང་དོར་དུ་དམིགས་པ་ལ་སོགས་པ་",
            "ལྟ་བར་གྱུར་པ་ཐམས་ཅད་ཀྱི་གཡང་ས་ལས་འཛིན་པས་ཆོས་དང༌། ",
            "དམ་པ་འཕགས་པ་རྣམས་ཀྱི་སྦྱང་བྱར་གྱུར་པའམ། ",
            "སྲིད་ཞིའི་མཐའ་ལས་སྐྱོབ་པས་",
            "བསྔགས་པར་འོས་ཤིང་",
            "ཆོས་རྣམས་ཀྱི་མཆོག་ཏུ་གྱུར་པས་ན་དམ་པའོ།།",
            "དགོས་པ་ཅིའི་དོན་དུ་བསྟན་།",
            "ཉེས་པ་ཐམས་ཅད་ཀྱི་རྩ་བ་",
            "སྔར་བཤད་པའི་ལྟ་བ་བཅུ་དྲུག་ལ་སོགས་པ་",
            "ལྟ་བ་ཐམས་ཅད་སྤང་བའི་ཕྱིར་རམ་ཆེད་དུའོ། །",
            "བསམ་པ་གང་གིས་བསྟན་ན་",
            "དམིགས་པ་མེད་པའི་ཐུགས་བརྩེས་ཉེ་བར་བཟུང་ནས་",
            "ཞེས་པ་།སྡུག་བསྔལ་ཐམས་ཅད་ཀྱི་རྩ་བ་",
            "དངོས་པོར་འཛིན་པའི་གཉེན་པོ་",
            "རྟེན་འབྱུང་ངོ་བོ་ཉིད་མེད་པར་རྟོགས་པ་ཡིན་པའི་ཕྱིར་རོ། །",
            "ཇི་སྐད་དུ། དངོས་འཛིན་གདོན་གྱིས་ཟིན་རྣམས་ཀྱི། །",
            "གསོ་བ་བླ་ན་མེད་འདི་ཡིན།།",
            ""
        ],
        [
            "ཞེས་གསུངས་པ་ཡིན་ནོ།། ",
            "ཐུབ་པའི་དབང་པོས་ལུང་བསྟན་",
            "རྒྱལ་སྲས་འཕགས་པ་ཡི། །",
            " དབུ་མའི་བསྟན་བཅོས་ཤེས་རབ་རྩ་བ་རྡོ་རྗེའི་ངག །",
            " ལུང་རིགས་མཁས་རྣམས་",
            "རིམ་པར་བརྒྱུད་པའི་མན་ངག་དང༌། །",
            " རྣམ་དཔྱོད་བློ་ཡི་མིག་གིས་",
            "གཞུང་དོན་གསལ་བར་ཕྱེ།། ",
            "བློ་གསལ་དོན་གཉེར་སྐྱེ་བོས་",
            "བསྐུལ་ཞིང་ཕན་བློ་ཡིས། །",
            " གཞུང་འདི་ལེགས་པར་བཀོད་པའི་བསོད་ནམས་འདི་ཡིས་ནི། །",
            " འགྲོ་ཀུན་ཡང་དག་རིགས་ཚོགས་",
            "ལམ་འདིར་ཞུགས་གྱུར་ནས། ",
            "མ་རིག་སྤྲོས་ཀུན་ཞི་བའི་གོ་འཕང་མཆོག་ཐོབ་ཤོག། ",
            "ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་",
            "ཕྱིན་ཅི་མ་ལོག་པར་གསལ་བར་བྱེད་པ། ",
            "སློབ་དཔོན་བདག་ཉིད་ཆེན་པོ་",
            "འཕགས་པ་ཀླུ་སྒྲུབ་ཀྱིས་མཛད་པ་",
            "དབུ་མ་རྩ་བའི་བསྟན་བཅོས་ཀྱི་འགྲེལ་པ་",
            "འཐད་པའི་རྒྱན་ཅེས་བྱ་བ། ",
            "བདེ་བར་གཤེགས་པའི་བསྟན་པ་",
            "ལྔ་བརྒྱ་བདུན་པ་ལ་",
            "གངས་རིའི་ཁྲོད་དུ་བྱུང་བ། ",
            "རང་དང་གཞན་གྱི་གྲུབ་པའི་མཐའ་རྒྱ་མཚོའི་ཕ་རོལ་ཏུ་སོན་པ། ",
            "ལུང་དང་རིགས་པས་ཕྱུག་ཅིང་",
            "ཟབ་པ་དང་རྒྱ་ཆེ་བའི་དོན་ལ་",
            "མ་རྨོངས་པ་ཤཱཀྱའི་དགེ་སློང་",
            "དབུ་མ་རྨ་བ་བྱང་ཆུབ་བརྩོན་འགྲུས་ཀྱིས་",
            "ལེགས་པར་སྦྱར་བ་རྫོགས་སོ།།།།",
            ""
        ],
        null
    ]
}