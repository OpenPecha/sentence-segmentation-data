{
    "version": "P000046",
    "reviewed_text": [
        [
            "བློ་གྲོས་མཐའ་ཡས་པའི་མཛོད། ",
            "མཛད་པ་པོ། ",
            "རྨ་བྱ་བ་བྱང་ཆུབ་བརྩོན་འགྲུས། ",
            "དཔེ་སྐྲུན་གསལ་།",
            "༄༅། །རྣམ་འདྲེན་བཞི་པ་མཉམ་མེད་བུ་རམ་ཤིང་པའི་བསྟན་པ་ནི་",
            "ཐེག་པ་ཆེ་ཆུང་གཉིས་སུ་གནས་པ་ལས། ",
            "ཐེག་པ་ཆེན་པོ་ལ་ཡང་",
            "ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་དགོངས་པ་",
            "སྦས་དོན་མངོན་རྟོགས་ཀྱི་རིམ་པ་",
            "གསལ་བར་མཛད་པ་",
            "རྒྱ་ཆེན་སྤྱོད་པའི་སྲོལ་དང༌། ",
            "དངོས་བསྟན་སྟོང་ཉིད་ཀྱི་རིམ་པ་གསལ་བར་མཛད་པ་",
            "ཟབ་མོ་ལྟ་བའི་སྲོལ་གཉིས་སུ་།",
            "དེ་ལས་ཕྱི་མའི་སྲོལ་འབྱེད་",
            "དཔལ་མགོན་འཕགས་པ་ཀླུ་སྒྲུབ་ནི་",
            "རྒྱལ་བ་ཉིད་ཀྱིས་མདོ་རྒྱུད་དུ་མ་ལས་",
            "ལུང་གིས་བསྔགས་པ་བཞིན། ",
            "སྟོན་པ་བཅོམ་ལྡན་འདས་སྐུ་མྱ་ངན་ལས་འདའ་ཚུལ་བསྟན་ནས་",
            "ལོ་བཞི་བརྒྱ་འདས་པའི་འོག་རོལ་དུ། ",
            "ལྷོ་ཕྱོགས་བཻ་དྷ་ཞེས་པའི་ཡུལ་དུ་སྐུ་འཁྲུངས། ",
            "སློབ་དཔོན་སྒྲ་གཅན་འཛིན་བཟང་པོ་ལས་",
            "སྡེ་སྣོད་དུ་མ་ཞིག་གསན་ཅིང་",
            "རིག་སྔགས་ཀྱང་དུ་མ་ཞིག་སྒྲུབ་པར་མཛད་པའི་མཐར་",
            "ཀླུ་ཡུལ་དུ་བྱོན་ནས་",
            "ཤེར་ཕྱིན་འབུམ་པ་གདན་དྲངས། ",
            "དེའི་དགོངས་འགྲེལ་དབུ་མ་རིགས་ཚོགས་དྲུག་མཛད་ནས་",
            "དབུ་མའི་ཤིང་རྟའི་སྲོལ་ལེགས་པར་།"
        ],
        [
            "དེ་ལས་གང་གི་ཐུགས་སྲས་འཕགས་པ་ལྷས་",
            "གསན་ཏེ་མགོན་པོ་ཀླུ་སྒྲུབ་ཉིད་ཀྱི་མན་ངག་ཇི་ལྟ་བ་བཞིན་",
            "རྣལ་འབྱོར་སྤྱོད་པའི་དབུ་མ་བཞི་བརྒྱ་པ་སོགས་",
            "འགྲེལ་བ་ཡང་མཛད་ཅིང་",
            "དབུ་མའི་སྲོལ་རྒྱུན་བཤད་སྒྲུབ་ཟུང་འབྲེལ་དུ་འཛིན་སྐྱོང་སྤེལ་བར་།",
            "འོན་ཀྱང་ཐལ་རང་གི་ཐ་སྙད་དང་",
            "བཞེད་ཚུལ་སོགས་ཀྱི་གསལ་ཁ་གང་ཡང་མ་མཛད་པར་བརྟེན་",
            "རྒྱུད་འཛིན་མཁས་གྲུབ་ཡོངས་ཀྱི་བླ་སློབ་འདི་གཉིས་ལ་",
            "གཞུང་ཕྱི་མོའི་དབུ་མ་ཞེས་ཁུངས་སུ་མཛད་པ་།",
            "དེ་ནས་རིམ་པར་བརྒྱུད་དེ་",
            "ཀླུ་སྒྲུབ་ཀྱི་གཞུང་མན་ངག་ཐམས་ཅད་",
            "སློབ་དཔོན་སངས་རྒྱས་བསྐྱངས་ཀྱིས་གསན་ཏེ་",
            "ཇི་བཞིན་ཐུགས་སུ་ཆུད་པས་",
            "རྩ་བ་ཤེས་རབ་ཀྱི་དགོངས་འགྲེལ་",
            "བུདྷ་པཱ་ལི་ཏ་ཞེས་པའི་བསྟན་བཅོས་མཛད་དེ་",
            "དབུ་མ་ཐལ་འགྱུར་བའི་གྲུབ་མཐའི་སྲོལ་བཟང་འཛུགས་པར་།",
            "དེ་ལ་སློབ་དཔོན་ལེགས་ལྡན་འབྱེད་ཀྱིས་སུན་འབྱིན་ཏེ་",
            "དབུ་མ་རྩ་ཤེའི་ཚིག་གི་འགྲེལ་བ་ཤེས་རབ་སྒྲོན་མ་དང༌། ",
            "དོན་གྱི་འགྲེལ་བ་རང་རྐང་དུ་བརྩམས་པ་",
            "རྟོག་གེ་འབར་བ་རྩ་འགྲེལ་གཉིས་མཛད་དེ་",
            ""
        ],
        [
            "དབུ་མ་རང་རྒྱུད་པའི་སྲོལ་ལེགས་པར་ཕྱེ་བར་།",
            "དེ་ནས་རིམ་པར་བརྒྱུད་དེ་",
            "འདི་གཉིས་ཀའི་གཞུང་དང་མན་ངག་གི་རྒྱུན་མཐའ་དག་གསན་ཅིང་",
            "མ་འདྲེས་པར་ཐུགས་སུ་ཆུད་།",
            "སློབ་དཔོན་ལེགས་ལྡན་འབྱེད་ཀྱི་བཞེད་པ་སུན་ཕྱུང་ནས་",
            "སློབ་དཔོན་སངས་རྒྱས་བསྐྱངས་ཀྱི་དགོངས་པ་",
            "འཐད་ཕྱོགས་སུ་བཟུང་ནས་",
            "རྩ་ཤེའི་ཚིག་གི་འགྲེལ་བ་ཚིག་གསལ་དང༌། ",
            "དོན་གྱི་འགྲེལ་བ་འཇུག་པ་རྩ་འགྲེལ་བཅས་མཛད་དེ་",
            "ཐལ་འགྱུར་བའི་ཤིང་རྟའི་སྲོལ་ལེགས་པར་ཕྱེ་བར་།",
            "དེ་དག་གི་སྲོལ་འཛིན་ཡང་",
            "མཐའ་ཡས་པར་བྱོན་པས་",
            "ཁྱབ་བརྡལ་དུ་དར་སྤེལ་མཛད་དོ།།",
            ""
        ],
        [
            "བོད་གངས་ཅན་གྱི་ལྗོངས་འདིར་ཡང་",
            "བསྟན་པ་སྔ་དར་གྱི་དུས་སུ་",
            "ལོ་ཙཱ་བ་ཀ་ཅོག་ཞང་གསུམ་སོགས་ཀྱི་བཀའ་དྲིན་ལས་",
            "དབུ་མའི་བསྟན་བཅོས་ཅི་རིགས་བསྒྱུར་ཅིང་",
            "འཆད་ཉན་སྒོམ་སྒྲུབ་ཀྱི་སྲོལ་རྒྱུན་དར་ཁྱབ་བྱུང་།",
            "སླར་བསྟན་པ་ཕྱི་དར་གྱི་དུས་སུ་ཡང་",
            "བཀའ་དྲིན་གཞལ་ཟླ་བྲལ་བའི་ལོ་ཙཱ་བ་དུ་མས་",
            "དབུ་མའི་བསྟན་བཅོས་བསྒྱུར་བ་ལས་",
            "འཆད་ཉན་སྒོམ་སྒྲུབ་དར་ཁྱབ་རྒྱ་ཆེར་བྱུང་།",
            "དེ་དག་ཀུན་གྱི་ཐོག་མ་",
            "པ་ཚབ་ལོ་ཙཱ་བ་ཉི་མ་གྲགས་ཀྱིས་",
            "དབུ་མ་རྩ་ཤེས་སྔར་བསྒྱུར་ཟིན་པ་ལ་དག་གྱུར་དང༌། ",
            "དབུ་མ་འཇུག་པ་དང་དབུ་མ་བཞི་བརྒྱ་པ་སོགས་གསར་དུ་བསྒྱུར་བས་",
            "དབུ་མའི་བསྟན་བཅོས་ཀྱི་འཆད་ཉན་སྒོམ་སྒྲུབ་ཀྱི་སྲོལ་རྒྱུན་དར་ཁྱབ་།",
            "བརྒྱུད་འཛིན་སློབ་མ་ཡང་",
            "པ་ཚབ་བུ་བཞིར་གྲགས་པ་རྗེས་འབྲངས་དང་བཅས་པས་",
            "དཔལ་ལྡན་ཟླ་བ་གྲགས་པའི་དབུ་མའི་གཞུང་ལུགས་ལ་",
            "འཆད་རྩོད་རྩོམ་གསུམ་གྱི་ལམ་སྲོལ་ལེགས་པར་མཛད་པ་ལས་",
            "བོད་ཀྱི་ཐལ་འགྱུར་སྨྲ་བ་ཕྱིས་བྱུང་ཡོངས་ཀྱི་ཐུགས་ཡིད་",
            "དེ་ཁོ་ན་ལ་ཕྱོགས་པ་ཞིག་།",
            "དེ་ལས་ཀྱང་གང་གི་སྲས་མཆོག་",
            "རྨ་བྱ་བ་བྱང་ཆུབ་བརྩོན་འགྲུས་ཀྱིས་",
            "དབུ་མ་རྩ་བའི་འགྲེལ་བ་འཐད་པའི་རྒྱན་སོགས་",
            "དབུ་མའི་བསྟན་བཅོས་མང་དུ་།",
            "དེ་དག་ལས་རྩ་ཤེས་ཀྱི་འགྲེལ་བ་འཐད་པའི་རྒྱན་འདི་ཉིད་ནི་",
            "གོ་སླ་ཟབ་གནད་ཆེ་བའི་ཁྱད་ཆོས་ལྡན་པར་",
            "དྲན་དབང་དུ་མས་བསྔགས་བརྗོད་མཛད་པས་",
            "དབུ་མའི་གཞུང་ལ་གསན་བསམ་སྒོམ་སྒྲུབ་མཛད་པར་",
            "མོས་པ་ཡོངས་ལ་མེད་དུ་མི་རུང་བ་ཡིན་ཡང༌། ",
            "དཔེ་རྒྱུན་ཤིན་ཏུ་དཀོན་ཞིང་རེ་ཟུང་ཡོད་པ་རྣམས་ཀྱང་",
            "ས་བཅད་ཕྱོགས་བསྡུས་མེད་ཅིང༌། ",
            "རྩ་བ་དང་མ་སྦྱར་བས་འཇུག་སྟབས་དཀའ་བའི་ངལ་བ་ལ་",
            "དོན་གཉེར་ཅན་ཀུན་གྱིས་གདོང་ལེན་བྱས་དང་བྱེད་བཞིན་པ་ཡིན་པས། ",
            "ཀུན་གྱིས་ཚེགས་མེད་བདེ་བླག་ཏུ་འཇུག་པའི་ཆ་རྐྱེན་ཁོ་ནར་དམིགས་ཏེ་"
        ],
        [
            "ས་བཅད་ཕྱོགས་བསྡུས་དབུ་ལ་བཀོད་དེ་",
            "རྩ་འགྲེལ་སྦྲགས་མར་དེབ་གཟུགས་སུ་",
            "ལེགས་སྒྲིག་ཞུས་ཏེ་བློ་གྲོས་མཐའ་ཡས་པའི་",
            "དེབ་ཕྲེང་དུ་པར་བསྐྲུན་ཞུས་པ་ལགས། ",
            "དེ་ཡང་ཞུ་དག་གི་ཐད་ལ་སླ་ཆོས་སུ་མ་སོང་བར་",
            "མ་ཕྱི་རུམ་བཏེག་གི་པར་མ་གཞིར་བཞག་གིས། ",
            "དེ་ལ་ས་བཅད་ཆད་ལྷག་དང་མ་གསལ་བ་སོགས་",
            "ཡོད་པ་རྣམས་སྣོན་འཕྲི་དང་གསལ་ཁ་ཅུང་ཟད་གཏོད་ཅིང༌། ",
            "རྩ་གཞུང་ཡང་མཚམས་རེ་འགྲེལ་བ་དང་",
            "བསྟུན་ཏེ་གོ་རིམ་བསྣོལ་ནས་བཀོད་།",
            "དེ་བཞིན་ཡིག་འབྲུ་གསལ་པོ་མིན་པ་",
            "ཚིག་སྦྱོར་འགྲེལ་དཀའ་བ་སོགས་ཀྱི་",
            "དབང་གིས་ཅི་བྱ་གཏོལ་མེད་དུ་གྱུར་པ་",
            "རེ་ཟུང་ཞིག་ཀྱང་རང་སོར་འཇོག་དགོས་།",
            "འོན་ཀྱང་ཡིག་ནོར་མངོན་གསལ་ཅན་ལ་",
            "དགོས་ངེས་ཀྱི་དག་བཅོས་བཏང་།",
            "གཞུང་ཚིག་མི་མཐུན་པ་རྣམས་",
            "ཕན་ཚུན་དཔྱད་བསྡུར་དང་བརྟག་ཞིབ་བྱས་ཏེ་",
            ""
        ],
        [
            "མ་དག་རྒྱུན་འབྱམས་སུ་སོང་བ་",
            "མི་ཉུང་བ་ཞིག་ལ་གསལ་དག་གཙང་གསུམ་གྱི་ལེགས་བཅོས་ཞུ་ཐུབ་པ་བྱུང་བ་ནི། ",
            "ཞུ་དག་གི་ལས་རིམ་ཁྲོད་ཀྱི་གྲུབ་འབྲས་བཟང་ཤོས་ཡིན་སྙམ་པས་",
            "ཡིད་སེམས་སྤྲོ་བའི་དཔལ་ཡོན་རབ་ཏུ་བརྟས། ",
            "ད་དུང་རྩ་འགྲེལ་གཉིས་ཀའི་ཚིག་དོན་མི་མཐུན་པའང་རེ་ཟུང་མཆིས་པས་",
            "དོགས་གནས་ཅི་ཡོད་མཁས་པའི་དབང་པོ་དག་ལ་བཀའ་འདྲི་ཞུས་ཤིང་",
            "དཔྱད་བསྡུར་བྱས་མཐར་",
            "ཐག་ཆོད་པ་ཁག་ཅིག་བཅོས་པ་ལས་",
            "གཞན་རྣམས་རྩ་འགྲེལ་སོ་སོར་གསལ་བ་ཇི་བཞིན་བཞག་།",
            "འདིར་རྒྱ་ཆེའི་གཟིགས་པ་པོ་རྣམས་ཀྱིས་",
            "འཕྲལ་དུ་བརྗོད་དོན་གང་མཁོ་མྱུར་འཚོལ་བྱེད་ཐབས་སུ་",
            "དེང་དུས་ཀྱི་སྲོལ་བཞིན་དཀར་ཆག་ཀླད་དུ་བཀོད་ཅིང༌། ",
            "ཐད་ཀའི་ས་བཅད་རྣམས་རྟགས་༼ ༽འདིའི་བར་དུ་བཅུག་།",
            "ཞུ་དག་གི་བྱ་བའི་ཐད་ལ་",
            "རང་དགོན་གྱི་བཤད་གྲྭའི་སློབ་གཉེར་བ་ཚོས་",
            "ཉིན་རེའི་མཛད་རིམ་གྱི་བར་གསེང་གི་དུས་ཚོད་བློས་བཏང་སྟེ་",
            "སྐུ་ངལ་འཛེམ་མེད་ཀྱིས་",
            "ཐུགས་ཁུར་རོགས་རམ་གནང་བར་",
            "འདི་ག་རིག་པའི་རྡོ་རྗེའི་ཡིག་གསོག་དང་",
            "རྩོམ་སྒྲིག་སྡེ་ཚན་ནས་ལེགས་གསོལ་རྗེས་སུ་ཡི་རང་བཅས་",
            "གསན་བསམ་སློབ་གཉེར་གེགས་མེད་མཐར་ཕྱིན་ཏེ་",
            "ཚེ་དང་སྒྲུབ་པ་མཉམ་པར་འགྱུར་བའི་སྨོན་འདུན་རྩེ་གཅིག་ཏུ་ཞུའོ།། ",
            "ཞུ་སྒྲིག་གི་བྱ་བ་འདི་ལ་",
            "ནོངས་པ་ཅི་མཆིས་སྲས་བཅས་རྒྱལ་བའི་སྤྱན་སྔར་",
            "སྙིང་ནས་མཐོལ་ཞིང་བཤགས་པ་དང་ཆབས་ཅིག་",
            "མཁྱེན་ལྡན་རྣམས་ཀྱིས་དགེ་འདོན་སྐྱོན་སེལ་གྱི་དགོངས་འཆར་ལྷུག་སྩོལ་ཡོང་བ་དང༌། ",
            "རྒྱལ་བའི་བསྟན་ལ་"
        ],
        [
            "རྣམ་དཀར་གྱི་བགྱི་བ་འདི་ཙམ་བགྱིས་པས་",
            "ཀྱང་འགྲོ་བ་རྣམས་ཀྱི་རྒྱུད་ལ་",
            "ཤེས་རབ་གསུམ་གྱི་སྣང་བ་བདེ་བླག་ཏུ་རྒྱས་ཤིང༌། ",
            "ས་ལམ་རིམ་བགྲོད་བླ་མེད་བྱང་ཆེན་མྱུར་དུ་",
            "འཐོབ་པའི་རྒྱུར་གྱུར་ཅིགཅེས་རིག་པའི་རྡོ་རྗེ་",
            "གཙུག་ལག་སློབ་གཉེར་ཁང་གི་ཡིག་གསོག་དང་",
            "རྩོམ་སྒྲིག་སྡེ་ཚན་གྱི་འགན་འཛིན་ཁུ་ནུ་བ་",
            "ཨཱ་ཙཱརྱ་ཤེས་རབ་རྒྱལ་མཚན་གྱིས་སྤྱི་ལོ་༢༠༡༣ ཟླ་༨ ཚེས་༩ ཉིན། ",
            "༄༅། །དབུ་མ་རྩ་བའི་འགྲེལ་བ་འཐད་པའི་རྒྱན་ཅེས་བྱ་བ། ",
            "འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །",
            " རྒྱལ་བའི་གསུང་རབ་ངེས་དོན་ཡང་དག་མཐའ། །",
            " གཟིགས་ནས་འགྲོ་ལ་དམིགས་མེད་ཐུགས་རྗེ་ཡིས། །",
            " ཡང་དག་རིགས་པའི་སྒྲོན་མ་གསལ་མཛད་པ། །",
            " རྒྱལ་སྲས་ཀླུ་སྒྲུབ་ཞབས་ལ་ཕྱག་འཚལ་ལོ། །",
            " མཐའ་གཉིས་བརྟགས་པའི་རི་བོ་ཀུན་འཇོམས་ཤིང༌། །",
            " རྟག་ཆད་སྲིད་ཞིར་མི་གནས་དབུ་མ་ཡི། །",
            " གཞི་ལམ་འབྲས་བུ་ཇི་བཞིན་གསལ་བྱེད་པ། །",
            " ཤེས་རབ་རྩ་བ་ཟབ་ཡངས་རྡོ་རྗེའི་ཚིག །",
            " ལུང་རིགས་བླ་མའི་མན་ངག་ལ་བརྟེན་ནས། ",
            "བློ་ལྡན་དོན་གཉེར་སྐྱེ་བོས་བསྐུལ་བས་ན།། ",
            "གཞན་ལ་ཕན་ཕྱིར་འཐད་པ་དང་ལྡན་པར། །",
            " སྒྲོ་སྐུར་མེད་པའི་ཚུལ་གྱིས་བདག་གིས་བཤད།། ",
            "སྤྱིར་མདོའམ་བསྟན་བཅོས་འཆད་པ་",
            "རྣམས་ཀྱིས་བཤད་པ་ལ་འཇུག་པའི་",
            "སྔོན་དུ་སྤྱི་དོན་གསུམ་བསམ་པར་བྱ་།",
            ""
        ],
        [
            "གང་བཤད་བྱ་དང་མཉན་བྱའི་",
            "ཆོས་ཉིད་ངོས་གཟུང་བ་དང༌། དེ་",
            "ཇི་ལྟར་བཤད་ཅིང་མཉན་པའི་ཚུལ་དང༌། ",
            "ཚུལ་དེས་ཉན་བཤད་བྱས་པའི་འབྲས་བུའོ།།",
            "དང་པོ་༼གང་བཤད་བྱ་དང་མཉན་བྱའི་",
            "ཆོས་ཉིད་ངོས་གཟུང་བ་༽ལ་ཡང་",
            "ཆོས་ཀྱི་སྒྲ་འཇུག་པའི་ཡུལ་གྱི་དབྱེ་བ་དང༌། ",
            "སྒྲ་བཤད་པའི་དོན་དང༌། ",
            "སྐབས་ཀྱི་ཆོས་ངོས་གཟུང་བ་གསུམ་གྱིས་ཤེས་པར་བྱ་བ་ལས། ",
            "དང་པོ་༼ཆོས་ཀྱི་སྒྲ་འཇུག་པའི་ཡུལ་གྱི་དབྱེ་བ་༽ནི། ",
            "ཆོས་ནི་ཤེས་བྱ་ལམ་དང་ནི། །",
            " མྱ་ངན་འདས་དང་ཡིད་ཀྱི་ཡུལ། །",
            " བསོད་ནམས་ཚེ་དང་གསུང་རབ་དང༌། །",
            " འབྱུང་འགྱུར་ངེས་དང་ཆོས་ལུགས་ལའོ།། ",
            "ཞེས་པའི་ཚུལ་གྱིས་མདོ་བསྟན་བཅོས་ནས་",
            "ཆོས་ཀྱི་སྒྲ་གང་ཇི་སྙེད་ཅིག་འབྱུང་བ་",
            "དེ་ཐམས་ཅད་ཡུལ་བཅུ་པོ་དེ་ལ་",
            "ཅི་རིགས་པར་འཇུག་པར་བལྟའོ།། ",
            "གཉིས་པ་༼སྒྲ་བཤད་པའི་དོན་༽ནི། ",
            "དྷརྨ་ཞེས་པའི་སྒྲ་དྷ་ར་ཎ་འཛིན་པ་ཡིན་པས། ",
            "རང་གི་མཚན་ཉིད་འཛིན་པ་དང༌། ",
            "ལྟུང་བ་ལས་འཛིན་པ་ལས། ",
            "དང་པོ་༼རང་གི་མཚན་ཉིད་འཛིན་པ་༽ནི། ",
            "ཆོས་ཐམས་ཅད་བདག་མེད་པ་ཞེས་པ་ལྟ་བུ་",
            "ཤེས་བྱ་ཟག་བཅས་ཟག་མེད་ཐམས་ཅད་",
            "རང་རང་གི་མཚན་ཉིད་འཛིན་པའི་དོན་གྱིས་ན་ཆོས་སོ།། ",
            "གཉིས་པ་༼ལྟུང་བ་ལས་འཛིན་པ་༽ལ་ཡང༌། ",
            "བྱེ་བྲག་འགྲོ་བ་ངན་པར་ལྟུང་བ་ལས་འཛིན་པ་དང༌། ",
            "སྤྱིར་འགྲོ་བ་ལྔའི་འཁོར་བར་",
            "ལྟུང་བ་ལས་འཛིན་པ་གཉིས་ལས། ",
            "དང་པོ་༼བྱེ་བྲག་འགྲོ་བ་ངན་པར་",
            "ལྟུང་བ་ལས་འཛིན་པ་༽ནི། ",
            "འཇིག་རྟེན་འདི་དང་ཕ་རོལ་ཏུ། །",
            "ཆོས་སྤྱོད་པ་ནི་བདེ་བར་ཉལ། །",
            "ཅེས་པ་ལྟ་བུ་ལས་འབྲས་ལ་ཡིད་ཆེས་པའི་དད་པའམ། ",
            "འཇིག་རྟེན་པའི་ཡང་དག་པའི་ལྟ་བ་ལ་བརྟེན་ནས་",
            "ཕྱི་རོལ་པ་ཁ་ཅིག་ལ་ཡང་ཡོད་དུ་",
            "རུང་བ་དགེ་བ་བཅུར་སྤྱོད་པ་དང༌། ",
            "འཇིག་རྟེན་གྱི་བསམ་གཏན་གཟུགས་མེད་ཀྱི་",
            "ཏིང་ངེ་འཛིན་བསྒོམ་པ་ལྟ་བུའོ།།",
            ""
        ],
        [
            "གཉིས་པ་༼སྤྱིར་འགྲོ་བ་ལྔའི་འཁོར་བར་ལྟུང་བ་ལས་འཛིན་པ་༽ནི། ",
            "འདོད་ཆགས་དང་བྲལ་བ་རྣམས་ཀྱི་",
            "མཆོག་ཆོས་ལ་སྐྱབས་སུ་མཆིའོ། །",
            "ཞེས་པ་ལྟ་བུ་སངས་རྒྱས་པའི་སྐྱབས་གནས་ཀྱི་",
            "ཆོས་ཐུན་མོང་མ་ཡིན་པ་རྟོགས་པའི་",
            "ཆོས་རྣམ་བྱང་གི་བདེན་པ་གཉིས་དང༌། ",
            "དེ་ལ་འཇུག་པ་ལུང་གི་ཆོས་།",
            "སྟོན་པའི་དམ་ཆོས་རྣམ་གཉིས་ཏེ།།",
            "ལུང་དང་རྟོགས་པའི་བདག་ཉིད་དོ།།",
            "ཞེས་གང་གསུངས་པའོ།། ",
            "གསུམ་པ་འདིར་སྐབས་སུ་བབ་པ་ནི། ",
            "གསུང་རབ་བམ་ལུང་གི་ཆོས་ཡིན་།",
            "དེ་ཡང༌། ",
            "ཆོས་རྣམས་ཐམས་ཅད་བཀའ་དང་",
            "བསྟན་བཅོས་གཉིས་སུ་འདུས།།",
            ""
        ],
        [
            "ལེགས་པར་གསུངས་དང་དེ་ཡི་དགོངས་འགྲེལ་ལོ། །",
            "ཞེས་པའི་ཚུལ་གྱིས་ཡང་དག་པར་རྫོགས་པའི་སངས་རྒྱས་ཀྱིས་",
            "ལེགས་པར་གསུངས་པའི་བཀའ་དང༌། ",
            "དེའི་དོན་ངེས་པར་འགྲེལ་པའི་བསྟན་བཅོས་གཉིས་ལས། ",
            "དང་པོ་ལ་བཀའི་མཚན་ཉིད་དང༌། ",
            "མཚོན་བྱའི་སྒྲའི་དོན་དང༌། ",
            "མཚན་གཞིའི་རབ་ཏུ་དབྱེ་བ་",
            "གསུམ་གྱིས་ཤེས་པར་བྱ་བ་ལས། ",
            "དང་པོ་༼བཀའི་མཚན་ཉིད་༽ནི། ",
            "གང་ཞིག་དོན་ལྡན་ཆོས་དང་ཉེར་འབྲེལ་ཞིང༌། ",
            "ཁམས་གསུམ་ཉོན་མོངས་ཀུན་ནས་སྤོང་བྱེད་གསུང༌།། ",
            "ཞི་བའི་ཕན་ཡོན་སྟོན་པར་བྱེད་པ་གང༌། །",
            " དེ་ནི་དྲང་སྲོང་གསུང་ཡིན་བཟློག་པ་གཞན། །",
            " ཞེས་པའི་ཚུལ་གྱིས་བརྗོད་བྱ་བསླབ་པ་",
            "རིན་པོ་ཆེ་གསུམ་སྟོན་པ་དང༌། ",
            "རྗོད་བྱེད་ངག་ཚིག་ཡི་གེ་དྲི་མ་མེད་པ་དང༌། ",
            "བྱེད་པ་ཁམས་གསུམ་གྱི་ཉོན་མོངས་པ་",
            "ཀུན་ནས་སྤོང་བར་བྱེད་པ་དང༌། ",
            "འབྲས་བུ་མྱང་འདས་གསུམ་སྟོན་པའམ་",
            "ཐོབ་པར་བྱེད་པ་སྟེ་སྤོབས་པ་བཞི་ལྡན་གྱི་",
            "ངག་དེའི་མཚན་ཉིད་ཡིན་ནོ་ཞེས་",
            "མདོ་བསྟན་བཅོས་ནས་གསུངས་པ་ནི་",
            "ཕྱི་རོལ་གྱི་གཞུང་ལས་ཁྱད་པར་དུ་བྱ་བའི་",
            "དོན་དུ་དེའི་ཉེ་བར་མཚོན་བྱེད་ཙམ་དུ་ཟད་པས་",
            "དེའི་རིགས་མི་མཐུན་སེལ་བའི་མཚན་ཉིད་ནི། ",
            "དངོས་སུ་སངས་རྒྱས་ཀྱི་བདག་རྐྱེན་ལས་བྱུང་བའི་ཆོས་སོ།། ",
            "གཉིས་པ་༼མཚོན་བྱའི་སྒྲའི་དོན་༽ནི། ",
            "ཞལ་ནས་གསུངས་པའི་དོན་གྱིས་ན་བཀའོ།། ",
            "གསུམ་པ་༼མཚན་གཞིའི་རབ་ཏུ་དབྱེ་བ་༽ལ་",
            "དབྱེ་སྒོ་དུ་མ་ཡོད་པ་ལས། ",
            "རེ་ཞིག་བྱེད་པ་ཆེ་བ་བདག་རྐྱེན་གྱི་དབང་གིས་",
            "དངོས་སུ་ཞལ་ནས་གསུངས་པའི་དང༌། ",
            "བྱིན་གྱིས་བརླབས་པའི་དང༌། ",
            "རྗེས་སུ་གནང་བའི་བཀའ་གསུམ་དང༌། ",
            "དུས་ཀྱི་དབང་གིས་གདུལ་བྱ་ཐེག་པ་དམན་པ་ལ་",
            "མོས་པ་ལྔ་སྡེ་བཟང་པོ་ལ་སོགས་པ་ལ་",
            "ཡུལ་ཝཱ་རཱ་ཎ་སཱི་དྲང་སྲོང་ལྷུང་བའི་",
            "ནགས་རི་དྭགས་རྒྱུ་བའི་ཚལ་དུ་བརྗོད་བྱ་སྤྱོད་",
            "པ་སེམས་ཅན་ལ་འཚེ་བ་སྤོང་བ་དང༌། ",
            "ལྟ་བ་ཕུང་པོ་བྱེད་པ་པོ་དང་ཟ་བ་པོའི་",
            "གང་ཟག་གི་བདག་གིས་སྟོང་པའི་",
            "མི་རྟག་པའི་ཆོས་ཙམ་མམ་བདེན་བཞི་རྣམ་པ་",
            "བཅུ་དྲུག་ཙམ་སྟོན་པ་བཀའ་དང་པོ་བདེན་པ་བཞིའི་",
            "ཆོས་ཀྱི་འཁོར་ལོ་བཟླས་ཏེ་ལན་བཅུ་གཉིས་སུ་བསྐོར་བ་དང༌། ",
            "གདུལ་བྱ་ཐེག་པ་ཆེན་པོའི་རིགས་ཅན་དབང་པོ་",
            "མཆོག་ཏུ་གྱུར་པ་ལ་གནས་བྱ་རྒོད་ཕུང་པོའི་",
            "རིར་བརྗོད་བྱ་སྤྱོད་པ་རྒྱ་ཆེན་པོ་གཞན་དོན་སྙིང་རྗེ་ཆེན་པོ་དང༌། ",
            "ལྟ་བ་ཟབ་མོ་གང་ཟག་དང་ཆོས་ཀྱི་",
            "སྤྲོས་པ་མཐའ་དག་གིས་སྟོང་པར་སྟོན་པ་",
            "བཀའ་བར་པ་མཚན་ཉིད་མེད་པའི་",
            "ཆོས་ཀྱི་འཁོར་ལོ་མདོ་རྒྱས་འབྲིང་བསྡུས་པར་བསྐོར་བ་དང༌། ",
            "གདུལ་བྱ་ཐེག་པ་སྣ་ཚོགས་ལ་མོས་པའི་",
            "རིགས་ཅན་ལ་ཡུལ་ལངྐ་པུ་རི་ལ་སོགས་པར་",
            "བརྗོད་བྱ་སྤྱོད་པ་གཞན་དོན་རྒྱ་ཆེན་པོ་དང༌། ",
            "ལྟ་བ་བཀའ་དང་པོར་གང་ཟག་གིས་",
            "སྟོང་པའི་ཕུང་པོ་ལྔའམ་བདེན་བཞིའི་",
            "ཆོས་ཙམ་ཡོད་པར་བཤད་པ་དང༌། ",
            "གཉིས་པར་དེ་ཡང་མེད་པར་བཤད་པ་གཉིས་",
            "འགལ་ལོ་སྙམ་དུ་དོགས་པ་ལ་རྣལ་འབྱོར་སྤྱོད་པ་",
            "བ་དག་བཀའ་གསུམ་པའི་དགོངས་པ་སེམས་ཙམ་དུ་བྱས་ནས་",
            "བཀའ་གཉིས་པར་དེ་དག་མེད་པར་བཤད་པ་ནི། ",
            "ཀུན་བརྟགས་གཟུང་འཛིན་གཉིས་མེད་པ་ལ་དགོངས་པ་ཡིན་གྱི། ",
            "ཉོན་མོངས་རྣམ་བྱང་གི་རྟེན་གཞན་དབང་གཉིས་མེད་ཀྱི་",
            "ཤེས་པའང་མེད་པར་སྟོན་པ་མ་ཡིན་པས་",
            "དེ་གཉིས་མི་འགལ་ཞེས་འཆད་མོད་ཀྱི། ",
            "ལུང་དང་རིགས་པས་མདོའི་དགོངས་པ་",
            "ཕྱིན་ཅི་མ་ལོག་པར་འཆད་པ་འཕགས་པ་ཀླུ་སྒྲུབ་ཀྱི་",
            "རྗེས་སུ་འབྲངས་པའི་མཁས་པ་རྣམས་ནི་",
            "བཀའ་དང་པོར་གང་ཟག་གིས་སྟོང་པའི་",
            "ཕུང་པོ་ཁམས་དང་སྐྱེ་མཆེད་དམ། ",
            "ཉོན་མོངས་རྣམ་བྱང་གིས་བསྡུས་པའི་",
            "རྟེན་འབྲེལ་བདེན་པ་བཞིའི་ཆོས་ཙམ་ཡོད་པར་",
            "གསུངས་པ་ནི་ཀུན་རྫོབ་འཁྲུལ་པའི་ངོ་དང༌། ",
            "གཉིས་པར་དེ་དག་མེད་པར་གསུངས་པ་ནི་",
            "དོན་དམ་པ་རིགས་པའི་ཤེས་པ་མ་འཁྲུལ་བའི་",
            "ངོར་ཡིན་པས་མི་འགལ་ལོ་ཞེས་སྟོན་པ་",
            "བཀའ་ཐ་མ་ངེས་པ་དོན་གྱི་ཆོས་ཀྱི་",
            "འཁོར་ལོ་སྟེ་བཀའ་རིམ་པ་གསུམ་དང༌། ",
            "བརྗོད་བྱའི་དབང་གིས་རྒྱ་ཆེ་བ་",
            "ཀུན་རྫོབ་ཀྱི་བདེན་པ་སྟོན་པ་",
            "དྲང་བ་དོན་གྱི་མདོ་སྡེ་དང༌། ",
            "དོན་དམ་པའི་བདེན་པ་ཟབ་མོ་སྟོང་ཉིད་སྟོན་པ་",
            "ངེས་པ་དོན་གྱི་མདོ་སྡེ་གཉིས་དང༌། ",
            "རྗོད་བྱེད་ཀྱི་དབང་གིས་མདོའི་སྡེ་ལ་སོགས་པ་",
            "གསུང་རབ་ཡན་ལག་བཅུ་གཉིས་དང༌། ",
            "ཕྱོགས་ཀྱི་དབང་གིས་བསླབ་པ་",
            "རིན་པོ་ཆེ་གསུམ་གཙོར་སྟོན་པའམ། ",
            "ཡང་ན་བསླབ་པ་རིན་པོ་ཆེ་གསུམ་ཀའི་",
            "དོན་མདོར་སྟོན་པ་མདོ་སྡེ་དང༌། ",
            "ཚུལ་ཁྲིམས་ཀྱི་བསླབ་པ་",
            "རྒྱས་པར་སྒྲུབ་པ་འདུལ་བ་དང༌། ",
            "ཤེས་རབ་ཀྱི་བསླབ་པ་རྒྱས་པར་སྒྲུབ་པ་མངོན་པ་",
            "སྟེ་སྡེ་སྣོད་རིན་པོ་ཆེ་གསུམ་དང༌། ",
            "དམན་པ་དང་མཆོག་གི་དབང་གིས་",
            "ཐེག་པ་ཆུང་ངུ་དང་ཆེན་པོ་གཉིས་ཡིན་ལ",
            ""
        ],
        [
            "ཕྱི་མ་འདི་ལ་རྒྱུ་མཚན་ཉིད་དང༌། ",
            "འབྲས་བུ་གསང་སྔགས་ཀྱི་ཐེག་པ་གཉིས་སོ།། ",
            "གཉིས་པ་བསྟན་བཅོས་ཀྱི་སྤྱིའི་དོན་ངེས་པར་བྱ་བ་ལའང་གསུམ་།",
            "བསྟན་བཅོས་ཀྱི་མཚན་ཉིད་དང༌། ",
            "མཚོན་བྱའི་སྒྲའི་དོན་དང༌། ",
            "མཚན་གཞིའི་དབྱེ་བའོ།།",
            "དང་པོ་༼བསྟན་བཅོས་ཀྱི་མཚན་ཉིད་༽ནི། ",
            "ཡང་དག་པར་རྫོགས་པའི་སངས་རྒྱས་ཀྱི་གསུང་ལ་བརྟེན་ནས་",
            "རྩོམ་པ་པོ་ཚད་དང་ལྡན་པའི་གང་ཟག་གིས་བཀོད་པ་།",
            "གང་ཞིག་རྒྱལ་བས་གསུངས་པ་",
            "འབའ་ཞིག་གི ། དབང་བྱས་",
            "རྣམ་གཡེང་མེད་ཡིད་ཅན་གྱིས་བཤད།། ",
            "ཐར་པ་ཐོབ་པའི་ལམ་དང་རྗེས་མཐུན་པ། །",
            " དེ་ཡང་དྲང་སྲོང་གསུང་བཞིན་སྤྱི་བོས་ལོང༌།།",
            ""
        ],
        [
            "ཞེས་གང་གསུངས་པའོ།། ",
            "གཉིས་པ་༼མཚོན་བྱའི་སྒྲའི་དོན་༽ནི། ",
            "ཤཱསྟྲྱཱ་ཞེས་པའི་སྒྲ་འཇོམས་པའམ་སེལ་བའམ་",
            "འཆོས་པ་ལ་འཇུག་པས་",
            "ཉོན་མོངས་པའི་དགྲ་མ་ལུས་པ་འཇོམས་པའམ་",
            "རྣམ་པར་རྟོག་པ་སེལ་བའམ། ",
            "དེ་གཉིས་ཀྱི་སྒོ་ནས་སློབ་མའི་བློ་འཆོས་པའམ། ",
            "ཡང་ན་སྟྲྱཱན་སྐྱོབ་པ་ཡིན་པས་",
            "ངན་འགྲོ་དང་སྲིད་པ་ལས་སྐྱོབ་པར་བྱེད་པ་།",
            "རྟོག་རྣམས་སེལ་བར་བྱེད་པ་དང༌། །",
            "འཛིན་པ་འཆོས་ཕྱིར་བསྟན་བཅོས་སོ།།ཞེས་དང༌། ",
            "ཉོན་མོངས་དགྲ་རྣམས་མ་ལུས་འཇོམས་པ་དང༌། །",
            " ངན་འགྲོ་སྲིད་ལས་སྐྱོབ་པར་བྱེད་པ་ཡི། །",
            " འཆོས་སྐྱོབ་ཡོན་ཏན་ལྡན་ཕྱིར་བསྟན་བཅོས་ཏེ།། ",
            "གཉིས་པོ་འདི་དག་གཞན་གྱི་ལུགས་ལ་མེད།། ",
            "ཅེས་གསུངས་པ་ལྟ་བུའོ།།",
            ""
        ],
        [
            "འདི་བཀའ་ལའང་ཡོད་མོད་ཀྱི་",
            "སྒྲའི་དོན་བཤད་པ་ཉིད་ཀྱིས་",
            "ཕྱི་རོལ་པའི་གཞུང་ལས་ཁྱད་པར་དུ་འཕགས་པ་བསྟན་པ་ཡིན་གྱི་",
            "མཚན་ཉིད་དུ་བཀོད་པ་མ་ཡིན་པས་སྐྱོན་མེད་དོ།། ",
            "གསུམ་པ་༼མཚན་གཞིའི་དབྱེ་བ་༽ལ་",
            "དབྱེ་སྒོ་དུུ་མ་ཡོད་པ་ལས། ",
            "རེ་ཞིག་བྱེད་པ་ཆེ་བའི་སྒོ་ནས་དབྱེ་བ་ལ་",
            "བཤད་བྱ་བཀའི་དབང་གིས་དབྱེ་ན",
            "བཀའ་ཙམ་གྱི་ཐུན་མོང་གི་དོན་འགྲེལ་པ་དང༌། ",
            "བྱེ་བྲག་སོ་སོའི་དགོངས་འགྲེལ་གཉིས་ལས། ",
            "དང་པོ་༼བཀའ་ཙམ་གྱི་ཐུན་མོང་གི་དོན་འགྲེལ་པ་༽ནི། ",
            "བཀའ་ཙམ་གྱི་ཚིག་དང་",
            "དོན་གྱི་ཆ་གསལ་བར་བྱེད་པ་",
            "སྒྲ་དང་ཚད་མ་ལྟ་བུའོ།། ",
            "གཉིས་པ་༼བྱེ་བྲག་སོ་སོའི་དགོངས་འགྲེལ་།",
            "དང་པོ་བདེན་པ་བཞིའི་ཆོས་ཀྱི་འཁོར་ལོའི་སྤྱོད་པ་དང་",
            "ལྟ་བའི་ཚུལ་གསལ་བར་བྱེད་པ་འདུལ་བ་མདོ་དང༌། ",
            "ཆོས་མངོན་པ་མཛོད་ཀྱི་བསྟན་བཅོས་ལ་སོགས་པའོ།། ",
            "གཉིས་པ་མཚན་ཉིད་མེད་པའི་མདོའི་དོན་གསལ་བར་བྱེད་པ་ལ་གཉིས་།",
            ""
        ],
        [
            "མདོས་དངོས་སུ་བརྗོད་པ་ཤེས་རབ་བམ་",
            "ལྟ་བའི་དམིགས་པ་ཆོས་ཐམས་ཅད་རང་བཞིན་སྟོང་པ་ཉིད་",
            "རིགས་པའི་སྒོ་ནས་གསལ་བར་བྱེད་པ་",
            "སློབ་དཔོན་ཀླུ་སྒྲུབ་ཀྱི་དབུ་མ་རིགས་པའི་ཚོགས་རྗེས་སུ་འབྲངས་པ་དང་བཅས་པ་དང༌། ",
            "ཤུགས་ལ་ཚིག་གི་དོན་དུ་བསྟན་པ་ཡུལ་ཅན་",
            "ལམ་དང་འབྲས་བུས་བསྡུས་པ་མངོན་པར་རྟོགས་པའི་རིམ་པ་",
            "མངོན་རྟོགས་བརྒྱད་དུ་ཕྱེ་ནས་",
            "སྟོན་པ་འཕགས་པ་བྱམས་པའི་མངོན་པར་རྟོགས་པའི་རྒྱན་",
            "རྗེས་སུ་འབྲངས་པ་དང་བཅས་པའོ།། ",
            "གསུམ་པ་བཀའ་ཐ་མ་ངེས་པ་དོན་གྱི་དགོངས་འགྲེལ་།",
            "ལྟ་བ་སེམས་ཙམ་ལ་བརྟེན་ནས་",
            "ལྟ་བ་དང་སྤྱོད་པའི་ཚུལ་ཅི་རིགས་སུ་",
            "གསལ་བར་བྱེད་པ་འཕགས་པ་བྱམས་པའི་དབུས་དང་མཐའ་རྣམ་པར་འབྱེད་པ་དང༌། ",
            "མདོ་སྡེའི་རྒྱན་དང༌། ",
            "ཆོས་ཅན་དང་ཆོས་ཉིད་རྣམ་པར་འབྱེད་པ་གསུམ་དང༌། ",
            "དེ་དག་གི་རྗེས་སུ་འབྲངས་པ་",
            "སློབ་དཔོན་ཐོགས་མེད་ཀྱི་རྣལ་འབྱོར་སྤྱོད་པའི་ས་སྡེ་ལྔ་",
            "སྡོམ་གཉིས་དང་བཅས་པ་དང༌། ",
            "སློབ་དཔོན་དབྱིག་གཉེན་གྱི་པྲ་ཀ་ར་ཎ་སྡེ་བརྒྱད་ལ་སོགས་པའོ།།",
            "བཀའ་ཐ་མའི་དགོངས་པ་དབུ་མར་འཆད་པ་",
            "འཕགས་པ་བྱམས་པའི་རྒྱུད་བླ་མ་དང༌། ",
            "སློབ་དཔོན་ཟླ་བ་གྲགས་པའི་དབུ་མ་ལ་འཇུག་པ་ལ་སོགས་པའོ།།",
            ""
        ],
        [
            "བྱེད་པའི་དབང་གིས་ཟབ་མོ་རྣམ་པར་འབྱེད་པའི་དང༌། ",
            "རྒྱ་ཆེན་པོ་སྡུད་པའི་དང༌། ",
            "འཁྲུགས་པ་སྡེབ་པའི་བསྟན་བཅོས་གསུམ་དང༌། ",
            "ཕྱོགས་ཀྱི་དབང་གིས་སྔར་བཤད་པ་ལྟར་",
            "སྡེ་སྣོད་གསུམ་གྱི་དོན་གསལ་བར་བྱེད་པ་གསུམ་དང༌། ",
            "བརྗོད་བྱའི་དབང་གིས་དྲང་དོན་ངེས་དོན་གྱི་",
            "མདོའི་ཆ་གསལ་བར་བྱེད་པ་གཉིས། ",
            "ཐེག་པ་ཆུང་ངུ་དང་ཆེན་པོའི་",
            "དོན་གསལ་བར་བྱེད་པ་གཉིས་དང༌། ",
            "མཆོག་དམན་གྱི་དབང་གིས། ",
            "དོན་མེད་དོན་ལོག་དོན་དང་ལྡན།། ",
            "ངན་གཡོ་བརྩེ་བྲལ་སྡུག་བསྔལ་སྤོང༌།། ",
            "ཐོས་རྩོད་སྒྲུབ་པ་ལྷུར་ལེན་པ། ། བསྟན་",
            "བཅོས་དྲུག་བྲལ་གསུམ་དུ་འདོད།། ",
            "ཅེས་པའི་ཚུལ་གྱིས་རྣམ་པ་དགུའོ།། ",
            "དེ་ལྟར་ལུང་གི་ཆོས་ལ་བཀའ་དང་བསྟན་བཅོས་གཉིས་ལས། ",
            "འདིར་བཤད་པར་བྱ་བ་སྐབས་སུ་བབ་པ་ནི་",
            "བསྟན་བཅོས་ཡིན་པས་དེའི་དོན་ངེས་པར་བྱ་བ་ལ་གསུམ་།",
            "དེ་མཛད་པ་པོའི་ཁྱད་པར་དང༌། ",
            "ཇི་ལྟར་མཛད་པའི་ཚུལ་དང༌། ",
            "མཛད་པ་བསྟན་བཅོས་ཀྱི་རང་བཞིན་ནོ།།",
            ""
        ],
        [
            "དང་པོ་༼དེ་མཛད་པ་པོའི་ཁྱད་པར་༽ནི། ",
            "སློབ་དཔོན་ཀླུ་སྒྲུབ་ཀྱིས་མཛད་པ་ཡིན་།",
            "དེའི་ཁྱད་པར་ལ་མཁས་པ་ཁ་ཅིག་",
            "ལིཙྪ་བཱི་གཞོན་ནུ་སེམས་ཅན་ཐམས་ཅད་ཀྱིས་",
            "མཐོང་ན་དགའ་བར་སྐྱེ་བ་བརྙེས་པ་དང༌། ",
            "དགེ་སློང་བློ་འཆང་དུ་སྐྱེ་བ་བརྙེས་པ་དང༌། ",
            "སློབ་དཔོན་ཀླུ་སྒྲུབ་ཏུ་སྐྱེ་བ་བརྙེས་པ་སྟེ་",
            "གནས་སྐབས་ཀྱི་ཁྱད་པར་གསུམ་དང༌། ",
            "ས་དང་པོ་རབ་ཏུ་དགའ་བ་ཐོབ་པ་དང༌། ",
            "བདེ་བར་གཤེགས་པའི་མདོ་རྒྱུད་དུ་མ་ལས་",
            "ལུང་བསྟན་པ་ཐོབ་པས་རང་བཞིན་གྱི་",
            "ཁྱད་པར་གཉིས་ཏེ་ཁྱད་པར་ལྔ་དང་ལྡན་པ་ཞེས་འཆད་དོ།། ",
            "ཡང་མཁས་པ་ཁ་ཅིག་བརྙེས་པ་ཡོན་ཏན་གྱི་དང༌། ",
            "མཛད་པ་ཕྲིན་ལས་ཀྱི་དང༌། ",
            "རྗེས་སུ་བསྔགས་པའི་ཁྱད་པར་གསུམ་དང་ལྡན་པའོ།།",
            "དང་པོ་༼མཁས་པ་ཁ་ཅིག་བརྙེས་པ་ཡོན་ཏན་༽ལ་གཉིས་།",
            "སློབ་དཔོན་འདི་ནི་བྲམ་ཟེའི་རིགས་ཡིན་།",
            ""
        ],
        [
            "དེའི་ཁྱིམ་གྱི་བདེ་བ་ལ་མ་ཆགས་པར་",
            "ཁབ་མེད་པར་རབ་ཏུ་གཤེགས་ཏེ་",
            "བསྙེན་པར་རྫོགས་པའི་དགེ་སློང་དུ་གྱུར་པ་ལས་",
            "དཀའ་བ་སྤྱད་པ་བརྒྱ་ཕྲག་ཕྱེད་དང་གསུམ་ལ་",
            "བཅས་པའི་ཁ་ན་མ་ཐོ་བ་ཕྲ་རབ་ཙམ་གྱིས་ཀྱང་མ་གོས་པ་དང༌། ",
            "གང་ཟག་དང་ཆོས་ཀྱི་བདག་གིས་སྟོང་པའི་ཆོས་ཉིད་མཐོང་བས་",
            "སྤང་བར་བྱ་བའི་ཉོན་མོངས་པ་དང་",
            "ཤེས་བྱའི་སྒྲིབ་པ་སྤངས་པས་",
            "སྤངས་པའི་ཁྱད་པར་དང༌། ",
            "སྤྱིར་རིག་པའི་གནས་ལྔ་ལ་མཁས་པ་དང༌། ",
            "བྱེ་བྲག་ནང་བདེ་བར་གཤེགས་པའི་བཀའ་རབ་འབྱམས་ལ་",
            "རྟོགས་པའི་སྣང་བ་ཐོབ་པ་དང༌། ",
            "དེའི་ཡང་ཁྱད་པར་ཐེག་པ་ཆེན་པོ་ངེས་དོན་གྱི་མདོ་སྡེ་དང་",
            "རྒྱུད་སྡེ་ཕྱིན་ཅི་མ་ལོག་པར་རྟོགས་པས་",
            "ལུང་གི་ཆོས་ཐུགས་སུ་ཆུད་པ་དང༌། ",
            "ས་དང་པོ་ཆོས་ཀྱི་དབྱིངས་ཀུན་ཏུ་འགྲོ་བའི་ཚུལ་གྱིས་",
            "མངོན་སུམ་དུ་རྟོགས་ཤིང་",
            "དུས་གཅིག་ཏུ་སངས་རྒྱས་བརྒྱའི་ཞལ་མཐོང་བ་ལ་སོགས་པ་",
            "དེའི་ཡོན་ཏན་བརྒྱ་ཕྲག་བཅུ་གཉིས་ཐོབ་པས་",
            "རྟོགས་པའི་ཆོས་ཐུགས་སུ་ཆུད་པ་རྟོགས་པའི་ཁྱད་པར་རོ། ། ",
            "གཉིས་པ་༼མཛད་པ་ཕྲིན་།",
            "དེ་ཚེ་དེ་ལ་རྫོགས་སངས་བྱང་ཆུབ་རྒྱུ། །",
            "དང་པོ་སྦྱིན་པ་ཉིད་ནི་ལྷག་པར་འགྱུར།།",
            "ཞེས་པའི་ཚུལ་གྱིས། ",
            "ས་དང་པོ་ལ་གཙོ་བོར་སྤྱོད་པ་",
            "སྦྱིན་པའི་ཕ་རོལ་ཏུ་ཕྱིན་པ་ལ་",
            "ཁྱད་པར་དུ་སློབ་པ་དང༌། ",
            "རང་གཞན་གྱི་དོན་ཕུན་སུམ་ཚོགས་པ་འཐོབ་པའི་རྒྱུ་",
            "དཀོན་མཆོག་གསུམ་གྱི་རྟེན་འཛུགས་པར་མཛད་པའོ།།",
            "དང་པོ་༼ས་དང་པོ་ལ་གཙོ་བོར་སྤྱོད་པ་",
            "སྦྱིན་པའི་ཕ་རོལ་ཏུ་ཕྱིན་པ་།",
            "གསེར་འགྱུར་གྱི་རྩི་ལ་སོགས་པས་ཕྱིའི་ཡོ་བྱད་ལ་མངའ་བརྙེས་ཤིང་",
            "མ་ཆགས་པར་གཏོང་བ་དང༌། ",
            "ནང་རང་གི་དབུ་ཡང་དོན་དུ་གཉེར་བའི་སྐྱེ་བོ་ལ་གནང་བས་",
            "ཆགས་པ་མེད་པ་ཟང་ཟིང་གི་སྦྱིན་པ་དང༌། ",
            "ནད་དང་ཀླུ་ལ་སོགས་པའི་གདོན་གྱིས་འཇིགས་པ་ལ་",
            "གསོ་དཔྱད་དང་སྲུང་བ་ལ་སོགས་པ་མཛད་པས་",
            "མི་འཇིགས་པ་སྐྱབས་ཀྱི་སྦྱིན་པ་དང༌། ",
            "ཀླུའི་ཡུལ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་",
            "གཞུང་འབུམ་པ་ལ་སོགས་པ་དང༌། ",
            "ཨོ་རྒྱན་གྱི་ཡུལ་མཁའ་འགྲོ་མའི་ཕྱག་ནས་",
            "གསང་སྔགས་ཀྱི་རྒྱུད་སྡེ་མང་པོ་གདན་དྲངས་ཤིང་",
            "མང་དུ་སྤེལ་ཏེ་"
        ],
        [
            "དེ་དག་གི་དོན་ཕྱིན་ཅི་མ་ལོག་པར་",
            "གསལ་བར་བྱེད་པའི་བསྟན་བཅོས་མཛད་པས་",
            "ཟག་པ་མེད་པ་ཆོས་ཀྱི་སྦྱིན་པ་མཛད་པའོ།། ",
            "གཉིས་པ་༼རང་གཞན་གྱི་དོན་ཕུན་སུམ་ཚོགས་པ་",
            "འཐོབ་པའི་རྒྱུ་དཀོན་མཆོག་གསུམ་༽ནི། ",
            "མཁན་པོ་སྒྲ་གཅན་འཛིན་བཟང་པོའི་བཀས་",
            "གཙུག་ལག་ཁང་བྱེ་བ་བརྩིགས་ཏེ་",
            "སངས་རྒྱས་ཀྱི་སྐུ་གསུང་ཐུགས་ཀྱི་རྟེན་བཞེངས་པས་",
            "སངས་རྒྱས་དཀོན་མཆོག་གི་རྟེན་བཙུགས་པ་དང༌། ",
            "སྔར་བཤད་པ་ལྟར་མདོ་སྡེ་དང་རྒྱུད་སྡེ་དུ་མ་",
            "གདན་དྲངས་ཤིང་དེའི་དོན་གསལ་བར་བྱེད་པའི་",
            "བསྟན་བཅོས་མཛད་པས་ལུང་གི་ཆོས་ཀྱི་དང༌། ",
            "ས་དང་པོ་མཐོང་བའི་ལམ་ཐོབ་པས་",
            "རྟོགས་པའི་ཆོས་ཀྱི་རྟེན་བཙུགས་པས་",
            "ཆོས་དཀོན་མཆོག་གི་རྟེན་བཙུགས་པ་དང༌། ",
            "སྔར་བཤད་པ་ལྟར་རང་བསྙེན་པར་",
            "རྫོགས་པའི་དགེ་སློང་དང་བྱང་ཆུབ་སེམས་དཔའ་",
            "ས་དང་པོ་ལ་གནས་པའི་དགེ་འདུན་དུ་གྱུར་ནས་",
            "གཞན་དེ་དག་ལ་བཀོད་པའི་སྒོ་ནས་",
            "དགེ་འདུན་དཀོན་མཆོག་གི་རྟེན་འཛུགས་པར་མཛད་པའོ།། ",
            "༼གསུམ་པ་༽རྗེས་སུ་བསྔགས་པའི་ཁྱད་པར་ལ་གསུམ་།",
            "སྐྱེས་ཐོབ་ཀྱི་མཚན་གྱི་སྒོ་ནས་དང༌། ",
            "འཇིག་རྟེན་ལ་གྲགས་པའི་སྒོ་ནས་དང༌། ",
            "སངས་རྒྱས་ཀྱིས་མདོ་རྒྱུད་དུ་མ་ལས་བསྔགས་པའོ།།",
            "དང་པོ་༼སྐྱེས་ཐོབ་ཀྱི་མཚན་གྱི་སྒོ་ནས་བསྔགས་པ་༽ནི། ",
            "ནཱགཱརྫུུ་ན་ཞེས་པའི་ག་རིང་པོའི་འའི་སྲོག་ན་",
            "ཨ་གནས་པས་ནཱ་ག་ཨ་རྫུུ་ན་སྟེ་",
            "ཀླུ་སྲིད་སྒྲུབ་ཅེས་སྲིད་མི་མངོན་པར་བྱས་ཏེ་",
            ""
        ],
        [
            "དོན་གྱིས་གནས་པས་ཀླུ་ཞེས་པས་",
            "ལྟ་བ་ངན་པའི་མཐའ་ལ་མི་གནས་པ་དང༌། ",
            "ས་དང་པོའི་ཡེ་ཤེས་ཀྱི་རྒྱ་མཚོར་སྐྱེ་བ་བརྙེས་པ་དང༌། ",
            "བདེ་བར་གཤེགས་པའི་གསུང་རབ་ཀྱི་བང་མཛོད་ཀྱི་བརྗོད་བྱ་ཟབ་མོ་",
            "རྟེན་འབྲེལ་སྐྱེ་འགག་མེད་པའི་རིན་པོ་ཆེ་ལ་མངའ་བརྙེས་པ་དང༌། ",
            "མཐོང་བའི་དུག་ཆོས་ཐམས་ཅད་བདག་མེད་པར་ལྟ་བ་ལས་བྱུང་བའི་རིགས་པའི་མེས་",
            "རང་གཞན་གྱི་སྡེ་པས་བཏགས་པའི་གྲུབ་མཐའ་ངན་པའི་བུད་ཤིང་མ་ལུས་པ་བསྲེག་པ་དང༌། ",
            "གྲུབ་མཐས་མ་བསླད་པ་འཇིག་རྟེན་ཐ་མལ་པའི་ཡིད་ཀྱི་མུན་པ་སེལ་བར་མཛད་པ་སྟེ་ལྔས་ཀླུ་དང་ཆོས་མཚུངས་པ་དང༌། ",
            "སྲིད་སྒྲུབ་ཅེས་པས་གཉིས་སུ་མེད་པ་",
            "ཡེ་ཤེས་ཀྱི་གསུང་དྲང་ཞིང་",
            "འབིགས་པ་རྒྱལ་པོ་སྲིད་སྒྲུབ་ཀྱི་མདའ་དང་འདྲ་བས། ",
            "ཉིད་ཀྱི་གདུལ་བྱ་ལྷ་དང་བཅས་པའི་འཇིག་རྟེན་ལ་",
            "ཁམས་གསུམ་དུ་སྲིད་པའི་དགྲ་སྡེ་མ་ལུས་པ་བཅོམ་ནས་",
            "ཆོས་ཀྱི་རྒྱལ་པོ་ཆེན་པོ་",
            "སངས་རྒྱས་ཀྱི་རྒྱལ་སྲིད་གཏོད་པར་མཛད་པ་སྟེ་",
            "གཉིས་ཀྱིས་སྲིད་སྒྲུབ་དང་ཆོས་མཚུངས་པར་བསྟན་པའོ།། ",
            "གཉིས་པ་༼འཇིག་རྟེན་ལ་གྲགས་པའི་སྒོ་ནས་བསྔགས་པ་༽ནི། ",
            "འཛམ་བུ་གླིང་དུ་སངས་རྒྱས་གཉིས་པར་གྲགས་པའོ།། ",
            "གསུམ་པ་༼སངས་རྒྱས་ཀྱིས་མདོ་རྒྱུད་དུ་མ་ལས་བསྔགས་པ་༽ནི། ",
            "སྤྲིན་ཆེན་པོའི་མདོ་ལས། ",
            "ཀུན་དགའ་བོ་ལིཙྪ་བཱི་གཞོན་ནུ་སེམས་ཅན་ཐམས་ཅད་ཀྱིས་མཐོང་ན་དགའ་བ་",
            "ཞེས་བྱ་བ་འདི་ནི་ང་ཡོངས་སུ་མྱ་ངན་ལས་འདས་ནས་",
            ""
        ],
        [
            "ལོ་བཞི་བརྒྱ་ལོན་པ་ན་ཀླུ་ཞེས་བྱ་བའི་",
            "དགེ་སློང་དུ་གྱུར་ནས་ངའི་བསྟན་པ་རྒྱས་པར་",
            "རབ་ཏུ་བསྟན་ཏེམཐར་གྱིས་རབ་ཏུ་དང་བའི་",
            "འོད་ཅེས་བྱ་བའི་འཇིག་རྟེན་གྱི་ཁམས་སུ་",
            "དེ་བཞིན་གཤེགས་པ་དགྲ་བཅོམ་པ་ཡང་དག་པར་",
            "རྫོགས་པའི་སངས་རྒྱས་ཡེ་ཤེས་འབྱུང་གནས་འོད་ཅེས་",
            "བྱ་བར་མངོན་པར་རྫོགས་པར་འཚང་རྒྱ་བར་འགྱུར་རོ་ཞེས་དང༌། ",
            "ལང་ཀར་གཤེགས་པ་ལས། ",
            "བློ་གྲོས་ཆེན་པོས། ",
            "བདེར་གཤེགས་མྱ་ངན་འདས་གྱུར་།",
            "བསྟན་པ་སུ་ཡིས་འཛིན་འགྱུར་ལགས། །",
            "ཞེས་ཞུས་པའི་ལན་དུ། ",
            "བདེར་གཤེགས་མྱ་ངན་འདས་གྱུར་ནས།། ",
            "བསྟན་པ་འཛིན་པར་འགྱུར་བ་ནི། ། ",
            "དུས་དག་འདས་ཏེ་འབྱུང་བ་ནི། །",
            " བློ་གྲོས་ཆེན་པོ་ཁྱོད་ཤེས་བྱོས།། ",
            "ལྷོ་ཕྱོགས་བྷེ་ཏའི་ཡུལ་དུ་ནི། །",
            " དགེ་སློང་དཔལ་ལྡན་ཆེར་གྲགས་པ། །",
            " དེ་མིང་ཀླུ་ཞེས་འབོད་པ་སྟེ།།",
            ""
        ],
        [
            "ང་ཡི་བསྟན་པ་འཇིག་རྟེན་ན།། ",
            "ཡོད་དང་མེད་པའི་ཕྱོགས་འཇིག་པ། །",
            " བླ་མེད་ཐེག་ཆེན་རབ་བསྟན་ནས།། ",
            "རབ་ཏུ་དགའ་བའི་ས་བསྒྲུབས་ཏེ།། ",
            "བདེ་བ་ཅན་དུ་དེ་འགྲོའོ།། ",
            "ཞེས་དང༌། ",
            "འཇམ་དཔལ་རྩ་བའི་རྒྱུད་ལས། ",
            "ང་ནི་མྱ་ངན་འདས་འོག་ཏུ། །",
            " ལོ་ནི་བཞི་བརྒྱ་ལོན་པ་ན།། ",
            "བསྟན་པ་འདི་ལ་ཕན་བརྩོན་པ། །",
            " དགེ་སློང་ཀླུ་སྒྲུབ་ཅེས་བྱ་འབྱུང༌།།",
            ""
        ],
        [
            "རྨ་བྱ་ཞེས་བྱའི་རིག་པ་བསྒྲུབས།། ",
            "ཁམས་དོན་བསྟན་བཅོས་དུ་མ་དང༌། །",
            " དངོས་མེད་དོན་གྱི་དེ་ཉིད་རིག། ",
            "ལོ་ནི་དྲུག་བརྒྱ་འཚོ་བར་འགྱུར།། ",
            "ལུས་དེ་བོར་བར་གྱུར་ནས་ནི། ། ",
            "བདེ་བ་ཅན་དུ་འགྲོ་བར་འགྱུར།། ",
            "དེ་ཡི་རྗེས་ཐོགས་ཉིད་དུ་ནི། །",
            " སངས་རྒྱས་ཉིད་ནི་ངེས་པར་འགྲུབ།། ",
            "ཅེས་དང༌། ",
            "རྔ་བོ་ཆེའི་མདོ་ལས། ",
            "ཀུན་དགའ་བོ་ལིཙྪ་བཱི་གཞོན་ནུ་",
            "སེམས་ཅན་ཐམས་ཅད་ཀྱིས་མཐོང་ན་",
            ""
        ],
        [
            "དགའ་བ་ཞེས་བྱ་བ་འདིར་ཡོངས་སུ་",
            "མྱ་ངན་ལས་འདས་ནས་ལོ་བརྒྱ་བཅུ་ལོན་པ་ན་",
            "དགེ་སློང་བློ་འཆང་ཞེས་བྱ་བར་གྱུར་ཏེ་",
            "རྔ་བོ་ཆེའི་མདོ་འདི་འཛིན་པར་འགྱུར་ཞེས་པ་ལ་སོགས་པ་དང༌། ",
            "ཡང་ང་མྱ་ངན་ལས་འདས་ནས་ལོ་བཞི་བརྒྱ་ལོན་པ་ན་",
            "དགེ་སློང་འཚོ་བྱེད་ཅེས་བྱ་བར་གྱུར་ནས་",
            "ངའི་བསྟན་པ་རབ་ཏུ་རྒྱས་པར་བྱེད་པར་",
            "འགྱུར་ཞེས་པ་ལ་སོགས་པ་མང་དུ་གསུངས་སོ།། ",
            "གཉིས་པ་དེ་ཇི་ལྟར་མཛད་པའི་ཚུལ་ནི། ",
            "སྤྱིར་སློབ་དཔོན་གྱིས་བསྟན་བཅོས་མཛད་པ་རྣམས་ལ་",
            "རྒྱུ་ཕ་རོལ་ཏུ་ཕྱིན་པའི་ཐེག་པ་གསལ་བར་བྱེད་པ་དང༌། ",
            "འབྲས་བུ་རྡོ་རྗེའི་ཐེག་པ་གསལ་བར་བྱེད་པ་དང༌། ",
            "དེ་གཉིས་དོན་གཅིག་ཏུ་བསྟན་པ་གསུམ་ལས། ",
            "དང་པོ་ལ་གསུམ་།",
            ""
        ],
        [
            "ལྟ་བ་གཙོ་བོར་སྟོན་པ་",
            "དབུ་མ་རིགས་པའི་ཚོགས་དྲུག་དང༌། ",
            "སྤྱོད་པ་གཙོ་བོར་སྟོན་པ་ལ་",
            "རྒྱས་པ་དང་བར་མ་དང་བསྡུས་པ་རིམ་པ་ལྟར་",
            "བྱང་ཆུབ་ཀྱི་ཚོགས་དང༌། ",
            "མདོ་ཀུན་ལས་བཏུས་པ་དང༌། ",
            "བཤེས་པའི་སྤྲིང་ཡིག་གསུམ་དང༌། ",
            "ལྟ་སྤྱོད་ཆ་མཉམ་པ་རྒྱལ་པོ་ལ་གཏམ་བྱ་བ་རིན་པོ་ཆེའི་ཕྲེང་བའོ།། ",
            "དང་པོ་ལའང་དྲུག་ཏུ་ངེས་པའང་",
            "ལྟ་བའམ་ཤེས་རབ་ཀྱི་དམིགས་པ་",
            "ཆོས་ཐམས་ཅད་རང་བཞིན་སྟོང་པ་ཉིད་དམ་",
            "བདེན་པ་གཉིས་ཕྱིན་ཅི་མ་ལོག་པར་གཏན་ལ་འབེབས་པ་ལ་",
            "བརྗོད་བྱ་དེའི་ཡན་ལག་ཐམས་ཅད་ཚང་བར་སྟོན་པ་",
            "གཙོ་བོ་ལུས་ལྟ་བུའི་བསྟན་བཅོས་གཉིས་དང༌། ",
            "བརྗོད་བྱ་དེའི་ཕྱོགས་རེ་ཙམ་ལ་",
            "ལོག་རྟོག་བསལ་བའི་ཕྱིར་བཀོད་པ་",
            "ཡན་ལག་གམ་འཕྲོས་པའི་བསྟན་བཅོས་བཞི་ཡིན་པའི་ཕྱིར་རོ། །",
            "དང་པོ་ལ་གཉིས་སུ་ངེས་པའང་",
            "ཁ་ཅིག་རྟེན་འབྲེལ་སྐྱེ་འགག་ལ་སོགས་པ་",
            "སྤྲོས་པའི་མཐའ་བརྒྱད་དང་བྲལ་བར་སྟོན་པ་",
            "རྩ་བའི་ཤེས་རབ་དང༌། ",
            "སྐྱེ་འཇིག་གཉིས་ཡོད་མེད་གཉིས་ཏེ་",
            "སྤྲོས་པའི་མཐའ་བཞི་དང་བྲལ་བར་",
            "སྟོན་པ་རིགས་པ་དྲུག་ཅུ་པ་ཡིན་ནོ་",
            "ཞེས་འཆད་མོད་ཀྱི། ",
            "རྣམ་བཅད་དགག་པའི་སྒོ་ནས་",
            "རང་བཞིན་སྟོང་པ་ཉིད་དུ་སྟོན་པ་དང༌། ",
            "ཐ་སྙད་ཙམ་དུ་ཡོངས་གཅོད་སྒྲུབ་པའི་སྒོ་ནས་",
            "རང་བཞིན་སྟོང་པ་ཉིད་དུ་སྟོན་པའི་རིམ་པ་ལྟར་ཡིན་ནོ་",
            "ཞེས་འཆད་པ་ཉིད་གཞུང་ལ་ཞུགས་པར་སྣང་ངོ༌། །",
            "ཡན་ལག་གི་བསྟན་བཅོས་ལ་བཞིར་ངེས་པའང་",
            "རྐྱེན་བརྟག་པར་གཞན་ལས་སྐྱེ་བ་བཀག་པ་ལ་",
            "རང་ཚིག་དང་འགལ་བ་སྤོང་བ་ལ་རྩོད་ཟློག་འཕྲོས་པ་ཡིན་ཏེ",
            "འདི་ལྟར། དངོས་པོ་རྣམས་ཀྱི་རང་བཞིན་ནི། །",
            " རྐྱེན་ལ་སོགས་ལ་ཡོད་མ་ཡིན།། ",
            "བདག་གི་དངོས་པོ་ཡོད་མིན་ན།།",
            ""
        ],
        [
            "གཞན་དངོས་ཡོད་པར་ག་ལ་འགྱུར།། ",
            "ཞེས་ཕྱི་ནང་གི་འབྲས་བུ་རྣམས་སྐྱེ་བའི་",
            "སྔ་རོལ་ནས་རྒྱུ་རྐྱེན་སོ་སོ་བ་དང་",
            "འདུས་པ་དང་དེ་ལས་གཞན་རྣམས་ལ་ཡོད་།",
            "དེ་དག་ལས་སྐྱེ་བར་འགྱུར་བ་ཞིག་།",
            "ཡོད་པའང་མ་ཡིན་ཏེ་སྣང་རུང་མ་དམིགས་པའི་ཕྱིར་དང༌། ",
            "སྐྱེ་བ་དོན་མེད་པར་འགྱུར་བའི་ཕྱིར་རོ། །",
            "དེའི་ཕྱིར་གང་ཞིག་གང་ན་མེད་པ་",
            "དེ་ནི་དེ་ལས་སྐྱེ་བ་མ་ཡིན་ཏེ",
            "བྱེ་མ་དག་ལས་འབྲུ་མར་བཞིན། ",
            "དེས་ན་དངོས་པོ་རྣམས་གཞན་དུ་གྱུར་པ་ལས་",
            "སྐྱེ་བ་མེད་པས་རང་བཞིན་མེད་པའི་",
            "སྟོང་པ་ཉིད་ཡིན་ནོ་ཞེས་བསྟན་པ་།",
            ""
        ],
        [
            "གཞན་དག་འོ་ན་རིགས་པ་དེ་ཉིད་ཀྱིས་",
            "དབུ་མ་པ་ཁྱོད་ཀྱི་རང་བཞིན་འགོག་པའི་",
            "དམ་བཅའ་བའམ་འཐད་པའི་ཚིག་ཀྱང་",
            "གཞན་ལས་སྐྱེ་བ་མེད་པས་རང་བཞིན་མེད་པའི་",
            "སྟོང་པ་ཉིད་དུ་གྲུབ་པའི་ཕྱིར་གཞན་ཕྱོགས་དགག་པར་",
            "མི་ནུས་ལའོན་ཏེ་ཚིག་དེ་རང་བཞིན་དུ་ཡོད་ན་",
            "ཁྱོད་ཀྱི་ཆོས་ཐམས་ཅད་རང་བཞིན་མེད་པའི་",
            "དམ་བཅའ་སྔ་མ་ཉམས་ཤིང་ཚིག་ཁོ་ན་",
            "རང་བཞིན་དུ་ཡོད་པའི་ཁྱད་པར་གྱི་",
            "རྒྱུ་མཚན་ཡང་བརྗོད་དགོས་སོ་ཞེས། ",
            "གལ་ཏེ་དངོས་པོ་ཐམས་ཅད་ཀྱི། ། ",
            "རང་བཞིན་ཀུན་ལ་ཡོད་མིན་ན། ",
            "ཁྱོད་ཀྱི་ཚིག་ཀྱང་རང་བཞིན་མེད།། ",
            "རང་བཞིན་བཟློག་པར་མི་ནུས་སོ།། ",
            "འོན་ཏེ་ཚིག་དེ་རང་བཞིན་བཅས།།",
            ""
        ],
        [
            "ཁྱོད་ཀྱི་དམ་བཅའ་སྔ་མ་ཉམས། །",
            " མི་འདྲ་ཉིད་དེ་དེ་ཡིན་ན།། ",
            "གཏན་ཚིགས་ཁྱད་པར་བརྗོད་པར་བྱོས།། ",
            "ཞེས་པ་ལ་སོགས་པར་རྒོལ་བ་།",
            "ངའི་ཚིག་རང་བཞིན་མེད་པས་སྔར་",
            "ཆོས་ཐམས་ཅད་རང་བཞིན་མེད་པར་བསྟན་པ་དང་མི་འགལ་།",
            "ཁྱད་པར་གྱི་རྒྱུ་མཚན་ཡང་བརྗོད་མི་དགོས་།",
            "ཚིག་རང་བཞིན་མེད་པས་དེ་ཁོ་ནར་",
            "གཞན་ཕྱོགས་དགག་པར་མི་ནུས་།",
            ""
        ],
        [
            "དེ་ཁོ་ནར་དགག་བྱ་དང་འགོག་བྱེད་མ་གྲུབ་པས་",
            "གཞན་ཕྱོགས་འགོག་པ་ཉིད་དུའང་ཁས་མི་ལེན་།",
            "རང་བཞིན་མེད་ཀྱང་ཐ་སྙད་ཙམ་དུ་",
            "གཞན་ཕྱོགས་འགོག་པ་མི་འགལ་།",
            "སྒྱུ་མའི་སྐྱེས་བུས་སྒྱུ་མའི་",
            "སྐྱེས་བུ་གཞན་ཕམ་པར་བྱེད་པའམ། ",
            "རྨི་ལམ་དུ་དམིགས་པའི་ཆུས་",
            "མེ་གསོད་པར་སྣང་བ་བཞིན་ནོ་ཞེས་སྟོན་པ། ",
            "དགག་བྱ་ཅི་ཡང་མེད་པས་ན།། ",
            "ང་ནི་ཅི་ཡང་མི་འགོག་གོ། ",
            "དེ་ཕྱིར་འགོག་པར་བྱེད་དོ་ཞེས། །",
            " སྐུར་བ་དེ་ནི་ཁྱོད་ཀྱིས་བཏབ།། ",
            "ཅེས་དང༌། ",
            "ཇི་ལྟར་སྤྲུལ་པས་སྤྲུལ་པ་དང༌། །",
            " སྒྱུ་མའི་སྐྱེས་བུས་སྒྱུ་མ་ལ།།",
            ""
        ],
        [
            "དགག་པ་བྱེད་པ་ཇི་འདྲ་བ། ། ",
            "དགག་པ་འདི་ཡང་དེ་འདྲར་འདོད།། ",
            "ཅེས་གསུངས་པ་ཡིན་ནོ།།",
            "ཡང་འདུས་བྱས་བརྟག་པར་",
            "འདུས་བྱས་ཀྱི་མཚན་ཉིད་སྐྱེ་གནས་འཇིག་པ་རང་བཞིན་དུ་གྲུབ་པ་བཀག་པ་།",
            "སྤྲིན་ཆེན་པོའི་མདོ་ལས། ",
            "དགེ་སློང་དག་གསུམ་པོ་འདི་དག་ནི་",
            "འདུས་བྱས་ཀྱི་མཚན་ཉིད་།",
            "འདུས་བྱས་པ་དང་འཇིག་པ་དང་གནས་པ་གཞན་དུ་འགྱུར་བར་ཡང་མངོན་",
            "ནོ་ཞེས་གསུངས་པ་དང་འགལ་ལོ་ཞེས་རྒོལ་བ་།",
            "དེ་དག་རང་བཞིན་པ་མེད་ཀྱང་",
            "རྨི་ལམ་སྒྱུ་མ་ལྟར་ཐ་སྙད་པའི་ཤེས་པ་འཁྲུལ་པའི་ངོ་ན་",
            "སྐྱེ་གནས་འཇིག་པར་སྣང་བ་ཙམ་ལ་དགོངས་ནས་",
            ""
        ],
        [
            "གསུངས་པ་ཡིན་གྱི། ",
            "དེ་དག་རང་བཞིན་དུ་ཡོད་པར་གསུངས་པ་མ་ཡིན་པས་",
            "ཁོ་བོ་ཅག་གིས་རང་བཞིན་དུ་ཡོད་པ་བཀག་པ་དང་མི་འགལ་ལོ་ཞེས་སྟོན་པ། ",
            "གནས་པའམ་སྐྱེ་འཇིག་ཡོད་མེད་དམ། །",
            " དམན་པའམ་མཉམ་པ་ཁྱད་པར་ཅན། །",
            " སངས་རྒྱས་འཇིག་རྟེན་བསྙད་དབང་གིས། ། གསུངས་ཀྱི་",
            "ཡང་དག་དབང་གིས་མིན།། ",
            "ཞེས་སྟོང་ཉིད་བདུན་ཅུ་པ་གསུངས་པ་ཡིན་ནོ།།",
            "དངོས་པོ་རྣམས་རང་བཞིན་མེད་ན་",
            "རང་བཞིན་ཚད་མས་གྲུབ་པ་དང་འགལ་ལོ་ཞེས་རྒོལ་བ་།",
            "དངོས་པོ་རྣམས་རང་བཞིན་ཡོད་པར་ཚད་མས་གྲུབ་པ་ལ་",
            "ཚད་མ་ཉིད་བརྟགས་ན་མི་འགལ་བ་ཞིག་དགོས་པ་ལས་",
            "དེ་ཉིད་མ་གྲུབ་།",
            "འདི་ལྟར་རིགས་པ་ཅན་གྱིས་བརྟགས་པའི་ཚད་མ་དང་གཞལ་བྱ་ལ་སོགས་པ་",
            "རྟོག་གེའི་ཚིག་གི་དོན་བཅུ་དྲུག་མི་འཐད་པའི་ཕྱིར་རོ་ཞེས་སྟོན་པ། ",
            "རྟོག་གེ་ཤེས་པའི་ང་རྒྱལ་གྱིས། ། ",
            "གང་ཞིག་རྩོད་པར་མངོན་འདོད་པ། །",
            " དེ་ཡི་ང་རྒྱལ་སྤང་བའི་ཕྱིར། །",
            " ཞིབ་མོ་རྣམ་འཐག་བཤད་པར་བྱ།། ",
            "ཞེས་དངོས་པོའི་རང་བཞིན་གྱི་སྒྲུབ་བྱེད་ཚད་མ་དང་",
            "གཞལ་བྱ་ལ་སོགས་པ་ཞིབ་མོར་བརྟགས་ནས་འགོག་པ་གསུངས་པ་ཡིན་ནོ།།",
            ""
        ],
        [
            "རང་བཞིན་མེད་ན་བོང་བུའི་རྭ་ལ་སོགས་པ་ལྟར་",
            "ཐ་སྙད་ཀྱི་རྣམ་གཞག་མི་འཐད་དོ་ཞེས་རྒོལ་བ་།",
            "རང་བཞིན་མེད་པ་ལ་",
            "བཅོས་མ་རྟེན་འབྲེལ་རུང་བས་",
            "ཐ་སྙད་ཀྱི་རྣམ་གཞག་ཆེས་ཤིན་ཏུ་འཐད་པ་ཡིན་ནོ་",
            "ཞེས་སྟོན་པ་ཐ་སྙད་གྲུབ་པ་གསུངས་པ་ཡིན་ནོ།། ",
            "དེའི་ཕྱིར་སྔ་རབས་པ་ཁ་ཅིག་",
            "རིན་པོ་ཆེའི་ཕྲེང་བ་བསྣན་ནས་",
            "རིགས་པའི་ཚོགས་དྲུག་ཏུ་བྱེད་པ་དང༌། ",
            "རིགས་པའི་ཚོགས་སམ་ཁྱུ་ཞེས་བྱ་བ་ཡིན་གྱི་",
            "དྲུག་ཏུ་གྲངས་ངེས་པ་མེད་དོ་ཞེས་ཟེར་བ་དང༌། ",
            "ཡང་རང་བཞིན་མེད་པར་སྟོན་པའི་",
            "རིགས་པའི་ཚོགས་ཀྱི་བསྟན་བཅོས་ལྔ་ཡིན་ནོ་",
            "ཟེར་བ་ཐམས་ཅད་ཚུལ་འདིས་བསལ་བ་ཡིན་ནོ།།",
            "ཚུལ་འདི་ཉིད་རིགས་པ་དྲུག་ཅུ་པའི་འགྲེལ་བར་",
            "འདི་ལ་མཆོད་བརྗོད་མཛད་ཀྱི་",
            "རྩོད་ཟློག་ལ་སོགས་པ་གཞན་ལ་མཆོད་བརྗོད་མ་མཛད་པའི་རྒྱུ་མཚན་དུ་",
            "འདི་རྩ་བའི་ཤེས་རབ་ལྟར་གཙོ་བོའི་བསྟན་བཅོས་ཡིན་ལ",
            "གཞན་རྣམས་འཕྲོས་པའི་བསྟན་བཅོས་ཡིན་པས་སོ་",
            "ཞེས་སྔར་བཤད་པའི་གང་ལས་ཇི་ལྟར་འཕྲོས་པའི་ཚུལ་རྣམས་",
            "གསལ་བར་གསུངས་པ་ཡིན་ནོ།། ",
            "གཉིས་པ་རྡོ་རྗེའི་ཐེག་པ་གསལ་བར་བྱེད་པ་ནི། ",
            "རིམ་པ་ལྔ་པ་ལ་སོགས་པ་ཡིན་།",
            ""
        ],
        [
            "གསུམ་པ་དེ་གཉིས་དོན་གཅིག་ཏུ་སྟོན་པ་ནི། ",
            "བྱང་ཆུབ་སེམས་ཀྱི་རྣམ་འགྲེལ་ཡིན་།",
            "རྩ་བ་དཔལ་གསང་བ་འདུས་པར་",
            "རྣམ་པར་སྣང་མཛད་ཀྱིས་དོན་དམ་པ་བྱང་ཆུབ་ཀྱི་སེམས་ཀྱི་ཆེ་བ་བརྗོད་པའི་",
            "རྒྱུད་ཀྱི་ཚིག་ལ་འགྲེལ་བ་མཚན་ཉིད་དུ་བཀྲལ་བའི་ཕྱིར་རོ། ། ",
            "གསུམ་པ་མཛད་པ་བསྟན་བཅོས་ཀྱི་རང་བཞིན་ལ་གསུམ་།",
            "མཚན་གྱི་དོན་དང༌། ",
            "ཕྱོགས་གང་དུ་གཏོགས་པ་དང༌། ",
            "བསྟན་བཅོས་ཀྱི་ལུས་ངོས་གཟུང་བའོ།།",
            "དང་པོ་༼མཚན་གྱི་དོན་༽ལ་མཚན་གྱི་སྒྲ་བཤད་པ་དང༌། ",
            "འདོགས་པའི་རྒྱུ་མཚན་དང༌། ",
            "བཏགས་པའི་དགོས་པ་གསུམ་ལས། ",
            "དང་པོ་༼མཚན་གྱི་སྒྲ་བཤད་པ་༽ནི། ",
            "ལེགས་པར་སྦྱར་བའི་སྐད་ལས་",
            "མ་དྷྱཱ་མ་ནི་དབུ་མ་སྟེ་",
            "མཐའ་ཐམས་ཅད་དང་བྲལ་བའོ།།",
            "མཱུ་ལ་ནི་རྩ་བ་སྟེ་",
            "བརྗོད་བྱ་དབུ་མའི་དོན་ཐམས་ཅད་སྡོམ་དུ་བསྡུས་པའོ།།",
            "པྲཛྙཱ་ནི་ཤེས་རབ་སྟེ་",
            "འདི་ལ་ཐོས་པ་དང་བསམ་པའི་སྒོ་ནས་ཞུགས་པས་",
            "གཅིག་ཏུ་ཡོད་མེད་ཀྱི་མཐའ་གཉིས་དང་བྲལ་བ་",
            "བདེན་པ་གཉིས་ཕྱིན་ཅི་མ་ལོག་པའི་ཤེས་རབ་སྐྱེད་པའོ།།",
            ""
        ],
        [
            "ཀཱ་རི་ཀ་ནི་ཚིག་ལེའུར་བྱས་པ་སྟེ་",
            "ངག་ཚིགས་སུ་བཅད་པར་བསྡེབས་པའོ།།",
            "ནཱ་མ་ནི་ཞེས་བྱ་བ་སྟེ་",
            "མིང་སྒྲོགས་པའོ།། ",
            "གཉིས་པ་༼འདོགས་པའི་རྒྱུ་མཚན་༽ནི། ",
            "བརྗོད་བྱ་དང་རྗོད་བྱེད་དང་བྱེད་པ་ལས་བཏགས་པའོ།། ",
            "གསུམ་པ་༼བཏགས་པའི་དགོས་པ་༽ལ་བཞི་ལས། ",
            "སྤྱིར་མིང་བཏགས་པའི་དགོས་པ་",
            "དོན་དེ་མིང་གི་ངོ་བོར་གོ་བས་",
            "འཇུག་ལྡོག་བདེ་བླག་ཏུ་རྟོགས་པ་དང༌། ",
            "བྱེ་བྲག་ཏུ་བརྗོད་བྱ་དང་རྗོད་བྱེད་དང་",
            "བྱེད་པ་ལས་བཏགས་པའི་དགོས་པ་",
            "དབང་པོ་རྣོན་པོས་མཚན་ཐོས་པ་ཙམ་གྱིས་",
            "འདིའི་བརྗོད་བྱ་དང་རྗོད་བྱེད་དང་བྱེད་པ་རྟོགས་པའི་ཤེས་རབ་སྐྱེད་པ་དང༌། ",
            "ཀླད་དུ་སྨོས་པའི་དགོས་པ་",
            "མཚན་ཐོས་པ་ལ་ཚེགས་ཆུང་བར་བྱ་བ་དང༌། ",
            "ལེགས་པར་སྦྱར་བའི་སྐད་དང་ལན་གཉིས་སྨོས་པའི་དགོས་པ་",
            "དེའི་སྐད་ལ་བག་ཆགས་བཞག་པ་དང༌། ",
            "ཆོས་ཁུངས་བཙུན་པར་བྱ་བ་དང་ལོ་པཎ་སྒྲ་ཐད་ཟློག་ལ་མཁས་པར་བསྟན་པ་དང་",
            "ལོ་པཎ་རྣམས་ལ་བྱས་པ་ཤེས་ཤིང་བྱས་པ་གཟོ་བའོ།།",
            "དེ་ལ་དགོས་པ་དང་པོ་གཉིས་",
            "རྩོམ་པ་པོ་ཉིད་ཀྱི་ངག་དང༌། ",
            "ཕྱི་མ་གཉིས་ལོ་པཎ་རྣམས་ཀྱི་ངག་ལ་བརྩིས་པ་ཡིན་ནོ།།",
            ""
        ],
        [
            "གཉིས་པ་༼ཕྱོགས་གང་དུ་གཏོགས་པ་༽ནི། ",
            "དཀོན་མཆོག་གསུམ་ལ་ཕྱག་འཚལ་ལོ། །",
            "འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །",
            "སློབ་དཔོན་འཕགས་པ་ཀླུ་སྒྲུབ་ལ་ཕྱག་འཚལ་ལོ། །",
            "གཞུང་བཀའ་དང་བསྟན་བཅོས་གཉིས་ལས་",
            "སྔར་བཤད་པ་ལྟར་བསྟན་བཅོས་དང༌། ",
            "དེའི་ནང་ནས་བཀའ་བར་པ་མཚན་ཉིད་མེད་པའི་མདོས་དངོས་སུ་བརྗོད་པ་",
            "ལྟ་བའི་དམིགས་པ་གསལ་བར་བྱེད་པའི་བསྟན་བཅོས་དང༌། ",
            "དོན་ཐེག་པ་ཆེ་ཆུང་གཉིས་ལས་ཐེག་པ་ཆེན་པོ། ",
            "དེའི་ནང་ནས་རྒྱུ་མཚན་ཉིད་ཤེས་རབ་ཀྱི་ཕ་རོལ་ཏུ་ཕྱིན་པའི་ཐེག་པ་དང༌། ",
            "ཕྱོགས་སྡེ་སྣོད་གསུམ་ལས་",
            "ལྷག་པ་ཤེས་རབ་ཀྱི་བསླབ་པ་གཙོར་སྟོན་པ་",
            "མངོན་པའི་ཁོངས་སུ་གཏོགས་སོ།།",
            "དེ་ལྟར་འགྱུར་བྱེད་པའི་ལོ་པཎ་རྣམས་ཀྱིས་ཀྱང་ཐུགས་ལ་དགོངས་།",
            "འགྱུར་བྱེད་པའི་དང་པོར་",
            "དེའི་བར་ཆད་ཞི་བར་བྱ་བའི་ཕྱིར་",
            "བཀས་བཅད་པའི་ཕྱག་མཛད་པ་ལ་",
            "འདི་སྡེ་སྣོད་ཐམས་ཅད་ཀྱི་མཐར་ཐུག་པའམ་",
            "སྙིང་པོའི་དོན་གྱི་དེ་ཁོ་ན་ཉིད་གསལ་བར་བྱེད་པ་ཡིན་པས་",
            "སྤྱིར་དཀོན་མཆོག་གསུམ་དང༌། ",
            "ཁྱད་པར་དུ་ཆོས་རྣམས་ཀྱི་དོན་དམ་པའི་གནས་ལུགས་",
            "སྤྲོས་པ་ཐམས་ཅད་དང་བྲལ་བའི་ཤེས་རབ་སྟོན་པས་",
            "ཤེས་རབ་ཀྱི་ལྷ་འཕགས་པ་འཇམ་དཔལ་དང༌། ",
            "རྩོམ་པ་པོ་གཞན་ལས་ཁྱད་པར་དུ་འཕགས་པ་ཡིན་པས་",
            "རྩོམ་པ་པོ་ཉིད་ལ་ཕྱག་འཚལ་བ་བཀོད་པ་ཡིན་ནོ།། ",
            "གསུམ་པ་༼བསྟན་བཅོས་ཀྱི་ལུས་ངོས་གཟུང་བ་༽ནི། ",
            "རབ་ཏུ་བྱེད་པའི་ལུས་ནི་",
            "རྣམ་པ་གཉིས་ཏེ་སྒྲ་དང་དོན་ཏོ་",
            "ཞེས་པའི་ཚུལ་གྱིས་བསྟན་བཅོས་ཀྱི་ལུས་ལ་",
            "བརྗོད་བྱ་རྗོད་བྱེད་གཉིས་ལས། ",
            "བརྗོད་བྱ་རྟེན་འབྲེལ་སྤྲོས་པའི་མཐའ་བརྒྱད་དང་བྲལ་བའམ་",
            "བདེན་པ་གཉིས་སྟོན་པ། ",
            "རྗོད་བྱེད་རབ་ཏུ་བྱེད་པ་ཉི་ཤུ་རྩ་བདུན་གྱི་བདག་ཉིད་",
            "ཚིག་ལེའུར་བྱས་པ་བཞི་བརྒྱ་བཞི་བཅུ་ཞེ་དགུའི་བདག་ཉིད་དུ་གནས་པའོ།།",
            "གང་བཤད་བྱ་དང་མཉན་བྱའི་ཆོས་ཀྱི་རང་བཞིན་",
            "ངོས་བཟུང་བ་བཤད་ཟིན་ཏོ།། ",
            "གཉིས་པ་ཆོས་དེ་ཇི་ལྟར་བཤད་ཅིང་མཉན་པའི་ཚུལ་།",
            ""
        ],
        [
            "འཆད་པ་པོས་ཇི་ལྟར་བཤད་པའི་ཚུལ་དང༌། ",
            "ཉན་པ་པོས་ཇི་ལྟར་མཉན་པའི་ཚུལ་གཉིས་ལས། ",
            "དང་པོ་༼འཆད་པ་པོས་ཇི་ལྟར་བཤད་པའི་ཚུལ་༽ལ་གསུམ་།",
            "ཆོས་འཆད་པ་པོ་རྟེན་གྱི་གང་ཟག་གི་ཁྱད་པར་དང༌། ",
            "གང་གིས་བཤད་ཐབས་ཀྱི་ཡན་ལག་དང༌། ",
            "ཡན་ལག་དེས་ཇི་ལྟར་བཤད་པའི་ཚུལ་ལོ། །",
            "དང་པོ་༼ཆོས་འཆད་པ་པོ་རྟེན་གྱི་གང་ཟག་གི་ཁྱད་པར་༽ནི། ",
            "བཤད་པ་དོན་དུ་འགྱུར་བ་།",
            "བཤེས་གཉེན་ཉེར་ཞི་ཞི་བ་དུལ་བ་དང༌། །",
            " ཡོན་ཏན་བརྩོན་བཅས་",
            "ལྷག་པ་ལུང་གིས་ཕྱུག། ",
            "དེ་ཉིད་རབ་ཏུ་རྟོགས་པ་",
            "སྨྲ་མཁས་ལྡན།། ",
            "བརྩེ་བའི་བདག་ཉིད་སྐྱོ་ཡིད་སྤངས་ལ་བསྟེན།། ",
            "ཞེས་དགེ་བའི་བཤེས་གཉེན་ཁྱད་པར་བཅུ་ལྡན་དགོས་པར་གསུངས་མོད་ཀྱི། ",
            "མ་མཐའ་ནའང་མེད་ཐབས་མེད་པའི་ཆོས་ནི་གསུམ་།",
            ""
        ],
        [
            "སྤྱིར་ལྔ་རིག སྡེ་སྣོད་ཀྱི་དོན་ཀུན་ལ་མཁས་ཤིང༌། ",
            "བྱེ་བྲག་ཏུ་གང་འཆད་པ་དེ་ལ་མཁས་པས་",
            "བརྗོད་པར་བྱ་བའི་དོན་ལ་མཁས་པ་དང༌། ",
            "དབྱངས་སྙན་པ་དང་དོན་གསལ་བ་དང་གོ་སླ་བའམ། ",
            "གང་ནས་བཤད་ཀྱང་འབྲེལ་བ་དང༌། ",
            "ཇི་ལྟར་བཤད་ཀྱང་འཐད་པ་དང༌། ",
            "ཇི་ཙམ་བཤད་ཀྱང་རན་པས་",
            "རྗོད་པར་བྱེད་པའི་ཚིག་ལ་མཁས་པ་དང་",
            "གཉིས་ཀྱིས་བཤད་པ་ལ་མཁས་པ་དང༌། ",
            "ཀུན་ཏུ་སྤྱོད་པ་ཁ་ན་མ་ཐོ་བ་མེད་པས་",
            "ཉན་པ་པོ་དད་པ་སྐྱེར་རུང་ཞིང་",
            "སྐྱེ་བོ་གཞན་ལ་ཁ་བཟུང་མི་དགོས་པས་བླ་མར་འོས་པ་དང༌། ",
            "སྙན་གྲགས་དང་རྙེད་པ་བཀུར་སྟི་ལ་མི་ལྟ་ཞིང་",
            "འཁོར་གྱི་ལོག་སྒྲུབ་ཀྱིས་མི་སྐྱོ་བས་",
            "ཟང་ཟིང་ལ་མི་ལྟ་ཞིང་བརྩེ་བའི་སེམས་དང་ལྡན་པའོ།། ",
            "༼གཉིས་པ་༽བཤད་ཐབས་ཀྱི་ཡན་ལག་ལ་གསུམ་།",
            "གང་ལས་འོང་བའི་འབྲེལ་དང༌། ",
            "གང་ཕྱིར་བཀོད་པའི་དགོས་པ་དང༌། ",
            "གང་བརྗོད་པའི་བརྗོད་བྱ་ངོས་གཟུང་བ་གསུམ་གྱིས་",
            "བརྗོད་བྱའི་དོན་དགོད་པ་དང༌། ",
            "འཐེམ་སྦྱོར་གྱིས་ཁྱད་པར་གྱི་གཞི་བཏུས་པས་",
            "ངག་དོན་བསྟན་པ་དང༌། ",
            "ཁྱད་པར་གྱི་ཆོས་ཀྱིས་ཚིག་དོན་བཤད་པ་དང༌། ",
            "ངག་ཚིག་གཉིས་ཀྱིས་སྐབས་ཀྱི་བརྗོད་བྱ་དངོས་སམ་",
            "ཤུགས་ལ་ཇི་ལྟར་བསྟན་པའི་ཚུལ་གསུམ་གྱིས་",
            "རྗོད་བྱེད་ཀྱི་ཚིག་བཤད་པ་དང༌། ",
            "དོན་དང་གཞུང་གི་བཤད་པ་ལ་",
            "དེ་དག་མི་འཐད་དོ་ཞེས་རྒོལ་བ་དགོད་པ་དང༌། ",
            "མི་འཐད་པ་མེད་པའི་ལན་གདབ་པ་དང༌། ",
            "དེ་ལ་ཤེས་བྱེད་དགོད་པ་གསུམ་གྱི་བརྒལ་ལན་གྱིས་",
            "རྣམ་པར་གཏན་ལ་དབབ་པའོ།། ",
            "༼གསུམ་པ་༽བཤད་ཐབས་དེས་བཤད་པའི་ཚུལ་ལའང་གསུམ་།",
            "དགོས་པའི་དབང་གིས་མཚན་ཉིད་རྣམ་པར་གཏན་ལ་དབབ་བྱ་དང༌། ",
            "སྒྲུབ་པ་ཉམས་ལེན་དུ་བཤད་པ་གཉིས་དང༌། ",
            "གདུལ་བྱའི་དབང་གིས་",
            "དབང་པོ་རྣོ་རྟུལ་བར་མ་ལ་",
            "མདོ་རྒྱས་འབྲིང་གསུམ་དུ་བཤད་པ་དང༌། ",
            "རང་འཇུག་པའི་དབང་གིས་",
            "སྦྱོར་དངོས་རྗེས་གསུམ་དང་ལྡན་པར་བཤད་པའོ།། ",
            "གཉིས་པ་༼ཉན་པ་པོས་ཇི་ལྟར་མཉན་པའི་ཚུལ་།",
            ""
        ],
        [
            "ཆོས་ཉན་པ་པོའི་རྟེན་གྱི་གང་ཟག་གི་ཁྱད་པར་དང༌། ",
            "དེས་ཇི་ལྟར་མཉན་པའི་ཚུལ་གཉིས་ལས། ",
            "དང་པོ་",
            "༼ཆོས་ཉན་པ་པོའི་རྟེན་གྱི་གང་ཟག་གི་ཁྱད་པར་༽ནི། ",
            "མདོ་བསྟན་བཅོས་ཀུན་ལས་མང་དུ་གསུངས་མོད་ཀྱི། ",
            "ཆོས་མཉན་པ་དོན་དུ་འགྱུར་བ་ལ་མ་མཐའ་ནའང་མེད་ཐབས་མེད་པའི་ཆོས་ནི་གསུམ་།",
            "རྟོགས་པར་ནུས་པའི་བློ་གྲོས་དང་ལྡན་པ་དང༌། ",
            "བསྒྲུབ་པར་འདོད་པའི་དད་པ་དང་ལྡན་པ་དང༌། ",
            "སྐྱོ་ངལ་མེད་པར་དོན་དུ་གཉེར་བའི་བརྩོན་འགྲུས་དང་ལྡན་པའོ།།",
            "ཇི་སྐད་དུ། ",
            "དེ་ཡི་སྒྲུབ་པ་མདོར་བསྡུ་ན།། ",
            "མདོར་ན་དད་དང་ཤེས་རབ་བོ། །",
            " དད་ཅན་ཡིན་ཕྱིར་ཆོས་ལ་བསྟེན།། ",
            "ཤེས་རབ་ལྡན་ཕྱིར་ཡང་དག་རིག། ",
            "ཅེས་དང༌། ",
            "གཟུར་གནས་བློ་ལྡན་དོན་གཉེར་བ། །",
            "ཉན་པོ་སྣོད་ཅེས་བྱ་བར་བཤད།།",
            ""
        ],
        [
            "ཅེས་གསུངས་པ་ལྟ་བུའོ།། ",
            "གཉིས་པ་",
            "༼དེས་ཇི་ལྟར་མཉན་པའི་ཚུལ་༽ནི། ",
            "སྦྱོར་བའི་དུས་སུ་རང་ལ་ཉོན་མོངས་པའི་ནད་ཀྱིས་ཟིན་པས་ནད་པའི་དང༌། ",
            "འཆད་པ་པོ་དེ་ལ་དེ་གསོ་བར་བྱེད་པ་པོ་སྨན་པའི་དང༌། ",
            "ཆོས་ལ་དེ་གསོ་བར་བྱེད་པ་སྨན་གྱི་དང༌། ",
            "ལམ་ཉམས་སུ་ལེན་པ་ལ་ནད་གསོས་པའི་འདུ་ཤེས་བཞག་པའམ། ",
            "ཐེག་པ་ཆེན་པོའི་སེམས་བསྐྱེད་སྔོན་དུ་བཏང་བ་དང༌། ",
            "དངོས་གཞིའི་དུས་སུ་ཆོས་དང་སྟོན་པ་ལ་གུས་པའི་འདུ་ཤེས་ཀྱིས་རྣ་གཏད་ཅིང་ཡིད་མ་ཡེངས་པར་བྱ་བ་དང༌། ",
            "རྗེས་ཀྱི་དུས་སུ་དེའི་དགེ་བ་བྱང་ཆུབ་ཆེན་པོར་མི་དམིགས་པའི་ཚུལ་གྱིས་བསྔོ་བས་ཟིན་པར་བྱ་བའོ།།",
            "སློབ་དཔོན་ཐོགས་མེད་ཀྱིས། གདམས་ངག་ཁོང་དུ་ཆུད་པའི་རྒྱུ་ནི་ལྔ་།",
            "ཀུན་ཤེས་པའི་བསམ་པས་ཉན་པ་དང༌། ",
            "རྣ་བླགས་ཏེ་དང༌། ",
            "དེའི་རྗེས་སུ་ཡིད་གཏད་དེ་དང༌། ",
            "ཡེངས་ན་སླར་བཀུག་སྟེ་དང༌། ",
            "ཆོས་དང་སྟོན་པ་ལ་ཡིད་བཏུད་དེ་ཉན་པའོ་ཞེས་ཀྱང་གསུངས་སོ།།",
            ""
        ],
        [
            "གསུམ་པ་ཚུལ་དེས་ཉན་བཤད་བྱས་པའི་འབྲས་བུ་ནི། ",
            "སྤྱིར་ཉན་བཤད་བྱས་པའི་འབྲས་བུ་ཉན་པ་པོའི་རྒྱུད་ལ་བརྗོད་བྱ་རྟོགས་པའི་ཤེས་རབ་སྐྱེ་བ་དང༌། ",
            "བྱེ་བྲག་ཏུ་བཤད་ཚུལ་དང་མཉན་ཚུལ་དེས་ཉན་བཤད་བྱས་པའི་འབྲས་བུ་བརྗོད་བྱ་ཕྱིན་ཅི་མ་ལོག་པ་དང༌། ",
            "བདེ་བླག་ཏུ་རྟོགས་པའོ།།",
            "གང་གིས་ཆོས་བཤད་པ་དང་མཉན་པ་ལ་འཇུག་པའི་སྤྱིའི་དོན་བཤད་ཟིན་ཏོ།། ",
            "སྤྱི་དོན་དེས་རྣམ་པར་བཤད་པར་བྱ་བ་གཞུང་གི་དོན་ལ་གསུམ་།",
            "བསྟན་བཅོས་རྩོམ་པ་ལ་འཇུག་པ་ཀླད་ཀྱི་དོན་དང༌། ",
            "བརྩམ་པར་བྱ་བ་སྐབས་ཀྱི་དོན་དང༌། ",
            "ཡོངས་སུ་རྫོགས་པ་མཇུག་གི་དོན་ཏོ།།",
            "དང་པོ་",
            "༼བསྟན་བཅོས་རྩོམ་པ་ལ་འཇུག་པ་ཀླད་ཀྱི་དོན་༽ནི། ",
            "གང་གིས་རྟེན་ཅིང་འབྲེལ་བར་འབྱུང༌།། ",
            "འགག་པ་མེད་པ་སྐྱེ་མེད་པ། །",
            " ཆད་པ་མེད་པ་རྟག་མེད་པ། །",
            " འོང་བ་མེད་པ་འགྲོ་མེད་པ། །",
            " ཐ་དད་དོན་མིན་དོན་གཅིག་མིན།།",
            ""
        ],
        [
            "སྤྲོས་པ་ཉེར་ཞི་ཞི་བསྟན་པ། །",
            " རྫོགས་པའི་སངས་རྒྱས་སྨྲ་རྣམས་ཀྱི། ། ",
            "དམ་པ་དེ་ལ་ཕྱག་འཚལ་ལོ། །",
            " ཞེས་པའི་ཚིགས་སུ་བཅད་པ་གཉིས་།",
            "འདི་ལ་དངོས་སུ་རྗོད་པའི་དང༌། ",
            "ཤུགས་ལ་བསྟན་པའི་དོན་དུ་བཤད་པའི་ཚུལ་གཉིས་ལས། ",
            "དང་པོ་ནི། ",
            "སྟོན་པ་རིན་པོ་ཆེ་ལ་མཆོད་པར་བརྗོད་པའི་ངག་ཡིན་པས་བསྟན་བཅོས་ཀྱི་ཀླད་དུ་སྟོན་པ་ལ་མཆོད་པར་བརྗོད་པའི་དགོས་པའི་དང༌། ",
            "བསྡུས་པའི་དང༌། ",
            "ཚིག་གི་དོན་གསུམ་གྱིས་བཤད་པར་བྱ་བ་ལས། ",
            "དང་པོ་ལ་རིགས་པས་འཐད་པའི་དགོས་པ་ནི་གསུམ་།",
            "སྤྱིར་ཡུལ་ཁྱད་པར་ཅན་ལ་མཆོད་བརྗོད་བྱས་པའི་དང༌། ",
            "བསྟན་བཅོས་རྩོམ་པའི་ཀླད་དུ་བྱས་པའི་དང༌། ",
            "གཞུང་ཡི་གེར་བཀོད་པའི་དགོས་པའོ།།",
            "དང་པོ་ནི། ",
            "དང་བས་སྟོན་པ་ལ་མཆོད་པར་བརྗོད་པས་སྡིག་སྒྲིབ་ཟད་ཅིང་བསོད་ནམས་ཐོབ་པའི་སྒོ་ནས་བྱང་ཆུབ་ཀྱི་རྒྱུ་ཡོངས་སུ་བཟུང་བའོ།།",
            "གཉིས་པ་ནི། ",
            "དེ་ལས་བསོད་ནམས་འཐོབ་ཅིང་དེའི་མི་མཐུན་ཕྱོགས་ཞི་བའི་སྒོ་ནས་རྩོམ་པའི་",
            "ཕྱི་ནང་གི་བར་ཆད་ཉེ་བར་ཞི་བས་བརྩམ་པ་མཐར་ཕྱིན་པ་དང༌། ",
            "སྐྱེ་བོ་དམ་པ་རྣམས་ཀྱི་མཛད་སྤྱོད་བསྐྱང་བར་འགྱུར་བའོ།།",
            "གསུམ་པ་ནི། ",
            "གཞན་གྱི་དོན་ཡིན་ལ་དེ་ལའང་གསུམ་།",
            ""
        ],
        [
            "ཉིད་ཀྱིས་དམ་པའི་སྤྱོད་པ་མཛད་པ་ལས་རིགས་དཔོག་པར་བྱེད་པས་རྩོམ་པ་པོ་བདག་ཉིད་གང་ཟག་དམ་པར་ཤེས་ནས་",
            "དེས་བརྩམས་པའི་བསྟན་བཅོས་ལ་གཞན་དག་འཇུག་པར་འགྱུར་བ་དང༌། ",
            "རྩོམ་པའི་སྔོན་དུ་རང་དད་པའི་ལྷ་ལ་མཆོད་པར་བརྗོད་པས་བསྟན་བཅོས་འདི་ཉིད་དགོས་པ་གྱ་ནོམ་པ་དང་ལྡན་པར་ཤེས་ནས་",
            "འཇུག་པར་འགྱུར་བ་དང༌། ",
            "བསྟན་བཅོས་ཉན་བཤད་བྱེད་པ་རྣམས་ཀྱིས་མཆོད་བརྗོད་ཉན་བཤད་བྱས་ནས་",
            "ཞུགས་པས་དེ་མཐར་ཕྱིན་པར་འགྱུར་བ་དང༌། ",
            "གཞན་དག་ལ་ཚུལ་བསླབས་པས་བསྟན་བཅོས་རྩོམ་པ་ལ་སོགས་པ་བྱ་བ་དང་",
            "ལས་ཀ་གང་ལ་འཇུག་ཀྱང་སྔོན་དུ་དཀོན་མཆོག་ལ་མཆོད་བརྗོད་བྱས་ནས་",
            "འཇུག་པར་འགྱུར་བ་དང༌། ",
            "མཆོད་བརྗོད་ཉིད་མཐོང་བ་དང་འདོན་པ་ལ་སོགས་པའི་སྒོ་ནས་བསོད་ནམས་ཐོབ་པ་གསུམ་གྱིས་གདུལ་བྱ་རྗེས་སུ་འཛིན་པའོ།།",
            "རྩོམ་པ་པོས་བཞེད་པས་དམིགས་པའི་དགོས་པའང་དེ་དག་ཉིད་དེ་སློབ་དཔོན་ཉིད་ཀྱིས་རྟེན་འབྲེལ་ཆེན་པོའི་ཊཱི་ཀར། ",
            "བསྟན་བཅོས་བྱེད་པས་སྟོན་པ་ལ།།",
            ""
        ],
        [
            "མཆོད་པར་བརྗོད་པ་འབྲས་མེད་མིན།། ",
            "བསྟན་བཅོས་དང་ནི་སྟོན་པ་ལ།། ",
            "གུས་པ་བསྐྱེད་ཕྱིར་གཞན་དུ་མིན།། ",
            "ཞེས་གསུངས་པའི་ཕྱིར་རོ། །",
            " ༼གཉིས་པ་༽བསྡུས་པའི་དོན་ནི། ",
            "གང་གིས་གང་ལ་ཇི་ལྟར་མཆོད་པ་གསུམ་ལས། ",
            "དང་པོ་ནི། སྐབས་ཀྱིས་རྩོམ་པ་པོ་ཉིད་ཡིན་ལ",
            "གཉིས་པ་ནི། སྤྱིར་སངས་རྒྱས་པའི་མཆོད་པའི་ཡུལ་དཀོན་མཆོག་གསུམ་ཡིན་པས་",
            "དེ་ལ་ཕྱག་འོས་དང་སྐྱབས་འོས་གཉིས་ལས། ",
            "འདིར་སྐྱབས་འོས་ཀྱི་གཙོ་བོ་རྫོགས་པའི་སངས་རྒྱས་ཉིད་དོ།།",
            "གསུམ་པ་ནི། རྙེད་པ་དང་བཀུར་སྟི་ལ་སོགས་པས་མ་ཡིན་གྱི་",
            "སྲི་ཞུའི་མཆོད་པ་སྟེ་བསྟོད་པ་དང་ཕྱག་གི་སྒོ་ནས་སོ།།",
            ""
        ],
        [
            "གསུམ་པ་ཚིག་གི་དོན་ནི། ",
            "ཕྱག་འཚལ་ཞེས་ཁྱད་པར་གྱི་གཞི་བླངས་ཏེ་",
            "དེ་ལ་གང་གིས་གང་ལ་ཇི་ལྟར་ཕྱག་འཚལ་བ་གསུམ་ལས། ",
            "དང་པོ་ནི། ",
            "རྩོམ་པ་པོ་སློབ་དཔོན་ཀླུ་སྒྲུབ་བདག་གིས་ཞེས་དོན་གྱིས་གནས་སོ།།",
            "གཉིས་པ་ལ་ངོ་བོ་དང༌། ",
            "མཆོག་ཏུ་གྱུར་པ་དང༌། ",
            "དེའི་རྒྱུ་མཚན་གསུམ་ལས། ",
            "དང་པོ་ནི། ",
            "སྔར་བཤད་པ་ལྟར་སྐྱབས་འོས་ཀྱི་དཀོན་མཆོག་གི་གཙོ་བོ་རྫོགས་པའི་སངས་རྒྱས་དེ་ལ་ཞེས་པ་།",
            "སངས་རྒྱས་ནི་བུདྡྷ་ཞེས་པའི་སྒྲ་མ་རིག་པའི་གཉིད་སངས་པའམ་ཤེས་བྱ་ལ་བློའི་སྤྱན་རྒྱས་པ་སྟེ་སྤངས་རྟོགས་གཉིས་དང་ལྡན་པ་ཡིན་།",
            "དེ་ཡང་རྫོགས་པའི་ཞེས་སྨོས་པས་སྤངས་རྟོགས་མ་རྫོགས་པ་ཉན་ཐོས་རང་རྒྱལ་ལ་སོགས་པ་ལས་ཁྱད་པར་དུ་འཕགས་པ་བཅུ་གཅིག་ཀུན་ཏུ་འོད་ལ་གནས་པའོ།།",
            "དེ་ཁྱད་པར་གྱི་ཆོས་གང་དང་ལྡན་སྙམ་པ་།",
            ""
        ],
        [
            "མཆོག་ཏུ་གྱུར་པའི་ཁྱད་པར་ནི། ",
            "རྫོགས་པའི་སངས་རྒྱས་སྨྲ་རྣམས་ཀྱི་དམ་པར་གྱུར་པ་ཞེས་པ་།",
            "དེ་ལ་སྨྲ་བ་ནི་རང་གིས་རྟོགས་པའི་དོན་གཞན་ལ་སྟོན་པ་ཡིན་།",
            "དེ་ཡང་སྨྲ་བ་པོ་འཇིག་རྟེན་པ་དང༌། ",
            "ཕྱི་རོལ་པ་དང༌། ",
            "སངས་རྒྱས་པའི་སྟོན་པ་གཞན་ལས། ",
            "ཀུན་ནས་སློང་བ་ཐུགས་རྗེ་ཉིད་དང༌། ",
            "ངོ་བོ་སྙན་ཅིང་འཇམ་པ་དང༌། ",
            "བརྗོད་བྱ་བདེན་པ་ཉིད་དང༌། ",
            "འབྲས་བུ་ཕན་པ་ཉིད་དང༌། ",
            "གདུལ་བྱ་དང་འཚམ་པ་ཉིད་དང༌། ",
            "དུས་སུ་འབྱུང་བ་ཉིད་དང༌། ",
            "དྲི་བ་པོ་ཅོག་ལུང་སྟོན་ནུས་པ་ཉིད་དེ་ཁྱད་པར་བདུན་གྱིས་ཁྱད་པར་དུ་འཕགས་པས་དམ་པར་གྱུར་པའོ།།",
            "དེ་ཉིད་ཀྱིས་ན་སྨྲ་བའི་སེང་གེ་དང༌། ",
            "སྨྲ་བའི་ཟླ་བ་དང༌། ",
            "སྨྲ་བའི་ཁྱུ་མཆོག་དང༌། ",
            "སྨྲ་བའི་རྒྱལ་པོ་ཞེས་ཀྱང་གསུངས་སོ་ཞེས་ཁ་ཅིག་འཆད་དོ།། ",
            "གསུམ་པ་",
            "༼དེའི་རྒྱུ་མཚན་༽ནི། ",
            "གང་བསྟན་པས་སྨྲ་རྣམས་ཀྱི་དམ་པར་གྱུར་ཅེ་།",
            "གང་གིས་རྟེན་ཅིང་འབྲེལ་བར་འབྱུང་བ་བསྟན་པས་སྨྲ་རྣམས་ཀྱི་དམ་པར་གྱུར་པ་ཞེས་སྦྱར་།",
            ""
        ],
        [
            "དེའི་དོན་ངེས་པར་བྱ་བ་།",
            "བསྟན་བྱ་རྟེན་འབྲེལ་གྱི་རང་བཞིན་དང༌། ",
            "དེ་བསྟན་པས་སྨྲ་རྣམས་ཀྱི་དམ་པར་འགྱུར་བའི་ཚུལ་དང༌། ",
            "དེ་བསྟན་པའི་དགོས་པ་གསུམ་ལས། ",
            "དང་པོ་",
            "༼བསྟན་བྱ་རྟེན་འབྲེལ་གྱི་རང་བཞིན་༽ལ་གསུམ་།",
            "ཁྱད་པར་གྱི་གཞི་དང༌། ",
            "ཁྱད་པར་གྱི་ཆོས་དང༌། ",
            "གཞི་དང་ཆོས་ཀྱི་ཐ་དད་བསམ་པའོ།།",
            "དང་པོ་",
            "༼ཁྱད་པར་གྱི་གཞི་༽ནི། ",
            "རྟེན་ཅིང་འབྲེལ་བར་འབྱུང་ཞེས་པ་།",
            "འདིར་རྟེན་འབྲེལ་གྱི་སྒྲ་བཤད་པའི་དོན་དང༌། ",
            "འཇུག་པའི་ཡུལ་གཉིས་ཀྱིས་ངེས་པར་བྱ་བ་ལས། ",
            "དང་པོ་",
            "༼རྟེན་ཅིང་འབྲེལ་བར་འབྱུང་ཞེས་པ་༽ནི། ",
            "ལེགས་པར་སྦྱར་བའི་སྐད་ལས་པྲ་ཏི་ཨི་ཏི་ཏྱ་སཾ་ཨུཏ་པ་ད་ཞེས་པའི་ཚིག་ལྔའི་དོན་སོ་སོར་བཤད་ན་",
            "པྲ་ཏི་པྲད་རྟེན་ལྟོས་པ་དང༌། ",
            "ཨི་ཨིཎ྄་ཞེས་པ་འགྲོ་བའམ་ཆས་པའམ་འཇིག་པ་སྟོན་པར་བྱེད་པ་ཡིན་ལ",
            ""
        ],
        [
            "མཚམས་སྦྱོར་གྱི་ཚིག་ཡ་བཏགས་ནི་མི་ཟད་པའི་དོན་སྟོན་པ་སྟེའམ་ནས་ཞེས་པའི་དོན་ཏོ།།",
            "སྤྱིར་དེ་ལྟ་མོད་ཀྱི་འདིར་སྐད་ཀྱི་བྱིངས་སམ་ཁམས་ཀྱི་དོན་ཨི་ཏི་ཞེས་པའི་སྒྲ་ཉེ་བར་སྒྱུར་བྱེད་ཀྱི་",
            "རྐྱེན་པྲ་ཏིས་ཟིལ་གྱིས་མནན་པས་པྲ་ཏཱི་ཏྱ་ཞེས་རྒྱུ་རྐྱེན་དང་ཕྲད་ཅིང་ངམ་རྒྱུ་རྐྱེན་ལ་རྟེན་ཅིང་ལྟོས་ནས་",
            "ཞེས་པར་འགྱུར་རོ། །",
            "སཾ་སམྱཀྲ་གི་རྐྱེན་བྱིན་པས་ཡང་དག་ཅེས་འཆད་མོད་ཀྱི། ",
            "ཁ་ཅིག་སཾ་བྷནྡྷའི་རྐྱེན་བྱིན་པས་འབྲེལ་པ་ཡིན་ནོ་",
            "ཞེས་འཆད་པའི་ཕྱོགས་ཉིད་ལེགས་ལ",
            "ཨུད་ལ་དོན་ལོགས་པ་མེད་དོ།།",
            "པ་ད་ཞེས་པ་གོ་འཕང་ངམ་རྐང་པ་ཞེས་པའི་སྤྱི་སྒྲ་ཡིན་མོད་ཀྱི་རྐྱེན་ས་མུདྲ་གོང་ན་ཡོད་ན་",
            "འབྱུང་བ་ལ་འཇུག་པས་ས་མུཏྤ་དའི་སྒྲ་འབྲེལ་པར་འབྱུང་ཞེས་པའོ།།",
            ""
        ],
        [
            "དེའི་ཕྱིར་པྲ་ཏཱི་ཏྱ་ས་མུཏྤ་ད་",
            "ཞེས་པའི་དོན་རྒྱུ་དང་རྐྱེན་དང་ཕྲད་ཅིང་",
            "ངམ་རྒྱུ་དང་རྐྱེན་ལ་རྟེན་ཅིང་འབྲེལ་པར་འབྱུང་བ་ཞེས་པ་།",
            "ཡེ་མི་འབྱུང་བ་དང་རྒྱུ་རྐྱེན་མེད་པར་འབྱུང་བ་དང་",
            "རྒྱུ་འབྲས་ངེས་མེད་དུ་འབྱུང་བ་བསལ་བར་བལྟའོ།། ",
            "གཉིས་པ་སྒྲ་འཇུག་པའི་ཡུལ་།",
            "མཚན་ཉིད་དང༌། མཚན་གཞི་ངོས་གཟུང་བ་གཉིས་ལས། ",
            "འདི་བཤད་འཇུག་འབྲེལ་པའི་སྒྲ་ཡིན་པས་",
            "མཚན་ཉིད་ནི་སྔར་བཤད་པའི་རྒྱུ་དང་རྐྱེན་ལ་ལྟོས་ནས་འབྱུང་",
            "ཞེས་པ་དེ་ཉིད་ཡིན་ལ",
            "མཚན་གཞི་ནི་ཁ་ཅིག་དེའི་དོན་",
            "རང་གི་མཚན་ཉིད་དུ་རྒྱུ་རྐྱེན་ལས་སྐྱེ་བ་ལ་བསམས་ནས་"
        ],
        [
            "ཕུང་པོ་ལྔས་བསྡུས་པའི་དངོས་པོ་ཉིད་ཡིན་ནོ་",
            "ཞེས་སྨྲ་མོད་ཀྱི། ",
            "འདིར་དེའི་དོན་རྒྱུ་རྐྱེན་ལ་ལྟོས་ནས་འབྱུང་བར་སྣང་བ་ཙམ་ལ་འདོད་པས་",
            "ཤེས་བྱའི་ཆོས་ཐམས་ཅད་ཡིན་ཏེ",
            "མདོ་ལས། བྱང་ཆུབ་སེམས་དཔའ་དེས་",
            "གང་རྟེན་ཅིང་འབྲེལ་པར་འབྱུང་བ་ལས་མ་གཏོགས་པའི་ཆོས་",
            "ཅུང་ཟད་ཀྱང་མ་མཐོང་ཞེས་དང༌། ",
            "མཁས་པས་རྟེན་འབྱུང་ཆོས་རྣམས་རྟོགས་འགྱུར་ཏེ། ",
            "མཐར་ལྟ་བ་ལ་རྟེན་པར་ཡོད་མི་བྱེད།། ",
            "རྒྱུ་བཅས་རྐྱེན་བཅས་ཆོས་ནི་ཤེས་འགྱུར་གྱི། །",
            " རྒྱུ་མེད་རྐྱེན་མེད་ཆོས་ནི་ཤེས་མ་ཡིན།། ",
            "ཅེས་དང༌། བསྟན་བཅོས་ལས། ",
            "རྟེན་ཅིང་འབྲེལ་འབྱུང་མ་ཡིན་པའི། །",
            "ཆོས་འགའ་ཡོད་པ་མ་ཡིན་པ། །",
            "ཞེས་དང༌། གང་ཞིག་གང་ན་ནམ་གྱི་ཚེའང༌། །",
            "མ་བརྟེན་པར་ནི་ཡོད་ཉིད་མེད།།",
            ""
        ],
        [
            "ཅེས་ཇི་སྐད་གསུངས་པ་ལྟ་བུའོ།། ",
            "གཉིས་པ་དེའི་ཁྱད་པར་གྱི་ཆོས་ནི། ",
            "སྒྲུབ་པའི་ཆོས་མ་ཡིན་གྱི་འགག་པ་མེད་པ་ཞེས་པ་ལ་སོགས་པ་",
            "བཀག་ཆོས་ཀྱི་ཁྱད་པར་བརྒྱད་དོ།།",
            "འདི་ལའང་ཁྱད་པར་བརྒྱད་པོ་",
            "སོ་སོའི་ངོ་བོ་ངོས་གཟུང་བ་དང༌། ",
            "གྲངས་ངེས་པའི་ཚུལ་བསམ་པ་དང༌། ",
            "གོ་རིམ་མི་འཐད་པ་སྤང་བ་གསུམ་ལས། ",
            "དང་པོ་ནི། བཀག་ཆོས་ཐམས་ཅད་དགག་བྱ་ངོས་གཟུང་ལ་",
            "རག་ལས་པས། ",
            "འདིར་འགག་པ་ནི་བྱེད་པ་དང་ལས་སུ་བསྒྲུབ་པ་མ་ཡིན་གྱི་",
            "འགག་པས་ན་འགག་པ་",
            "ཞེས་དངོས་པོ་བསྒྲུབ་པ་སྟེ་",
            "རྫས་སྐད་ཅིག་མར་འཇིག་པའི་བྱ་བའོ།།",
            "དེ་བཞིན་དུ་སྐྱེ་བས་ན་",
            "སྐྱེ་བ་སྟེ་སྔར་མེད་པ་གསར་དུ་སྐྱེ་བའོ།།",
            "ཆད་པས་ན་ཆད་པ་སྟེ་",
            "དངོས་པོའི་རྒྱུན་ཆད་པའོ།།",
            ""
        ],
        [
            "རྟག་པ་ནི། གང་གི་རང་བཞིན་འཇིག་མེད་པ། །",
            "དེ་ལ་མཁས་རྣམས་རྟག་ཅེས་བརྗོད།།",
            "ཅེས་པའི་ཚུལ་གྱིས་རྫས་སྐད་ཅིག་གིས་འཇིག་པའམ། ",
            "རྒྱུན་གྱིས་འཇིག་པ་མེད་པའི་ཐེར་ཟུག་ཏུ་གནས་པའོ།།",
            "འོང་བ་ནི་འོང་བས་ན་འོང་བ་སྟེ་",
            "ཡུལ་ཐག་རིང་བ་ན་གནས་པ་རྣམས་ཉེ་བར་འོང་བའོ།།",
            "འགྲོ་བ་ནི་ཡུལ་ཐག་ཉེ་བ་ན་གནས་པ་རྣམས་",
            "རིང་བར་འགྲོ་བའོ།།",
            "ཐ་དད་པའི་དོན་ནི་",
            "ལྡོག་པ་ཐ་དད་པའམ་",
            "གཅིག་པ་བཀག་པ་ཙམ་མ་ཡིན་གྱི་",
            "དོན་ངོ་བོའམ་དངོས་པོ་ཐ་དད་པའོ།།",
            "དོན་གཅིག་ནི་ལྡོག་པ་གཅིག་པ་ཙམ་མ་ཡིན་གྱི་",
            "དོན་ངོ་བོའམ་དངོས་པོ་ཐ་མི་དད་ཅིང་གཅིག་པའོ།།",
            ""
        ],
        [
            "དགག་གཞི་རྟེན་ཅིང་འབྲེལ་པར་འབྱུང་བ་ལ་",
            "དགག་བྱ་སྤྲོས་པའི་མཐའ་བརྒྱད་པོ་དེ་དག་",
            "དོན་དམ་པར་མེད་པ་ཡིན་ནམ། ",
            "འོན་ཏེ་ཀུན་རྫོབ་ཏུ་ཡང་མེད་པ་ཡིན་ཅེ་།",
            "ཁ་ཅིག་རྟག་ཆད་གཉིས་ནི་ཀུན་རྫོབ་ཏུ་ཡང་མེད་ལ་",
            "ལྷག་མ་རྣམས་དོན་དམ་པར་མེད་པ་ཡིན་",
            "ཞེས་འཆད་མོད་ཀྱི། ",
            "སྐྱེ་འགག་ལ་སོགས་པའང་",
            "རྨི་ལམ་སྒྱུ་མ་ལྟར་ཤེས་པ་འཁྲུལ་པའི་ངོ་ན་",
            "དེ་ལྟར་སྣང་བ་ཙམ་ཡིན་གྱི་",
            "རང་རྒྱུད་དུ་སྨྲ་བའི་དབུ་མ་པས་",
            "བརྟགས་པ་ལྟ་བུའི་རང་གི་མཚན་ཉིད་དུ་གྱུར་པ་ནི་",
            "ཀུན་རྫོབ་ཏུ་ཡང་མེད་ལ",
            "སྐྱེ་འགག་ལ་སོགས་པར་སྣང་བ་ནི་",
            "དོན་དམ་པར་མེད་པ་ཡིན་ནོ་ཞེས་ཤེས་པར་བྱའོ།།",
            "གལ་ཏེ་དགག་བྱ་བདེན་པའི་སྐྱེ་འགག་ལ་སོགས་པ་མ་གྲུབ་མོད་",
            "དེ་དག་བཀག་པའི་ཆོས་ཙམ་ཞིག་ཡོད་དམ་།",
            "ཡོད་ན་དོན་དམ་པར་བཀག་པའི་སྤྲོས་པ་གྲུབ་པར་འགྱུར་།",
            ""
        ],
        [
            "མེད་ན་རྟེན་འབྲེལ་ལ་བདེན་པའི་སྐྱེ་འགག་ལ་སོགས་པ་",
            "གྲུབ་པར་འགྱུར་རོ་ཞེ་།",
            "འདི་ནི་རྣམ་པར་ཕྱེ་སྟེ་",
            "ལན་གདབ་པར་བྱ་བ་ཡིན་།",
            "འདིར་ནི་ཡོད་ཉིད་འགོག་འདོད་ཀྱི། །",
            "མེད་ཉིད་བསྒྲུབ་པ་མ་ཡིན་ནོ།།",
            "ཞེས་དང༌། དགག་བྱ་ཡོད་པ་མ་ཡིན་པས། །",
            "ཡང་དག་ཏུ་ན་བཀག་མེད་གསལ།།",
            "ཞེས་པའི་ཚུལ་གྱིས་དོན་དམ་པར་དགག་བྱའི་སྤྲོས་པ་མེད་པར་མ་ཟད་ཀྱི་",
            "དེ་དག་བཀག་ཆོས་ཙམ་དུ་ཡང་གྲུབ་པ་མེད་།",
            "ཀུན་རྫོབ་ཏུ་བདེན་པའི་སྐྱེ་འགག་ལ་སོགས་པ་",
            "བཀག་པའི་ཆོས་སུ་ཡོད་པས་",
            "ཉེས་པ་གཉིས་ཀ་ལས་གྲོལ་།",
            ""
        ],
        [
            "དོན་དམ་པར་དགག་སྒྲུབ་ཀྱི་སྤྲོས་པ་མཐའ་དག་དང་བྲལ་བ་",
            "དེ་ཉིད་ལ་རང་བཞིན་སྐྱེ་མེད་དམ་རྣམ་གྲངས་མ་ཡིན་པའི་དོན་དམ་པ་ཞེས་དང༌། ",
            "ཀུན་རྫོབ་ཏུ་བདེན་པའི་སྐྱེ་འགག་ལ་སོགས་པ་བཀག་ཙམ་དུ་གནས་པ་",
            "དེ་ཉིད་ལ་བཀག་པ་སྐྱེ་མེད་དམ་",
            "རྣམ་གྲངས་ཀྱི་དོན་དམ་ཞེས་ཐ་སྙད་དུ་བཏགས་པ་ཡིན་ཏེ",
            "སྐྱེ་སོགས་བཀག་པ་ཡང་དག་དང༌། །",
            "མཐུན་པའི་ཕྱིར་ཡང་འདོད་པ་ཡིན།།",
            "ཅེས་གསུངས་པ་ཡིན་ནོ།། ",
            "གཉིས་པ་འདིར་བཀག་ཆོས་ཀྱི་ཁྱད་པར་བརྒྱད་ཁོ་ན་སྨོས་པ་ནི། ",
            "མཚོན་པ་ཙམ་མམ་སྲིད་ཚད་བསྒྲངས་པ་མ་ཡིན་གྱི་",
            "འདི་དག་ཁོ་ན་གཙོར་རྩོད་པའི་གནས་སུ་གྱུར་པའི་ཕྱིར་རོ་",
            "ཞེས་འགྲེལ་པས་བཤད་ལ",
            "ཁ་ཅིག་དེའི་དགོངས་པ་",
            "དགག་བྱ་བརྒྱད་པོ་འདི་དག་རྣམ་པ་གསལ་བ་ན་",
            "དེ་དག་ལ་མངོན་ཞེན་ཆེ་བས་",
            "བཀག་ཆོས་བརྒྱད་པོ་འདི་དག་",
            "རྩོད་པའི་གཞིར་གྱུར་པས་སོ་ཞེས་འཆད་།",
            "ཁ་ཅིག་རང་གི་སྡེ་པ་དང་གཞན་གྱི་སྡེ་པ་དང་",
            "འཇིག་རྟེན་ལ་གྲགས་པའི་ལོག་རྟོག་",
            "རིམ་པ་ལྟར་གཉིས་དང་གཉིས་དང་བཞི་ཡོད་པས་",
            "དེའི་ཁྱད་པར་བཀག་ཆོས་ཀྱི་ཁྱད་པར་བརྒྱད་སྨོས་པ་ཡིན་ནོ་ཞེས་ཟེར་རོ། །",
            " གསུམ་པ་༼གོ་རིམ་མི་འཐད་པ་སྤང་བ་༽ནི། ",
            "སྐྱེས་ནས་"
        ],
        [
            "འགག་པ་ཡིན་པས་",
            "སྐྱེ་བ་སྔོན་ལ་སྨོས་པར་རིགས་སོ་སྙམ་ན",
            "འགག་པ་ལའང་སྐྱེ་བ་སྔོན་དུ་འགྲོ་མོད་ཀྱི། ",
            "འབྲས་བུ་སྐྱེ་བ་ལའང་",
            "རྒྱུ་འགག་པ་སྔོན་དུ་འགྲོ་བས་",
            "སྐྱེ་འགག་ལ་སྔ་ཕྱིའི་རིམ་པ་",
            "ངེས་པ་མེད་པར་བསྟན་པའི་དོན་ཡིན་པས་",
            "འགལ་བ་མེད་དེ",
            "གལ་ཏེ་སྐྱེ་བ་སྔ་གྱུར་ལ།།",
            "རྒ་ཤི་ཕྱི་བ་ཡིན་ན་ནི། །",
            "སྐྱེ་བ་རྒ་ཤི་མེད་པ་དང༌། །",
            "མ་ཤི་བར་ཡང་སྐྱེ་བར་འགྱུར།།",
            "ཞེས་གསུངས་པ་ཡིན་ནོ།། ",
            "གསུམ་པ་གཞི་དང་ཆོས་ཀྱི་ཐ་དད་བསམ་པ་།",
            ""
        ],
        [
            "སྔར་བཤད་པ་ལྟར་རང་བཞིན་སྐྱེ་མེད་དམ་",
            "རྣམ་གྲངས་མ་ཡིན་པའི་དོན་དམ་པའི་བདེན་པ་དང་",
            "ཆོས་ཅན་རྟེན་འབྲེལ་ནི་ངོ་བོ་དེ་ཉིད་དང་",
            "གཞན་དུ་བརྗོད་དུ་མེད་པ་དང༌། ",
            "བཀག་པ་སྐྱེ་མེད་དམ་",
            "རྣམ་གྲངས་ཀྱི་དོན་དམ་པ་དང་",
            "ངོ་བོ་གཅིག་ལ་ལྡོག་པ་ཐ་དད་པར་བལྟའོ།། ",
            "གཉིས་པ་དེ་བསྟན་པས་",
            "སྨྲ་རྣམས་ཀྱི་དམ་པར་འགྱུར་བའི་ཚུལ་ནི། ",
            "རྟེན་འབྲེལ་སྤྲོས་པའི་མཐའ་བརྒྱད་དང་བྲལ་བ་",
            "དེ་ཉིད་ཤེས་བྱ་ལ་ཁྱབ་པའི་ལུས་ཡིན་པས་",
            "བདེན་པ་སྨྲ་བ་དང༌། ",
            "སེང་གེའི་སྒྲས་རི་དྭགས་ལྟར་དེ་བསྟན་པས་",
            "རྟག་ཆད་ལ་སོགས་པ་ལྟ་བ་ངན་པ་སེལ་བས་",
            "གདུལ་བྱ་ལོག་རྟོག་ཅན་ཚར་གཅོད་པ་དང༌། ",
            "ཉེས་པ་ཐམས་ཅད་ཀྱི་རྩ་བ་",
            "གཏི་མུག་གི་གཉེན་པོ་ཡིན་པས་",
            "གདུལ་བྱ་མ་རྟོགས་པ་རྗེས་སུ་འཛིན་པར་བྱེད་པ་ཡིན་ལ",
            "དེའི་རྣམ་པ་མ་ལུས་པ་",
            "སོ་སོ་རང་གིས་རིག་པའི་ཡེ་ཤེས་ཀྱིས་རིག་ནས་གསུང་བ་",
            "དེ་བཞིན་གཤེགས་པ་ཉག་གཅིག་ཡིན་པའི་ཕྱིར་།",
            "འཇིག་རྟེན་མཁྱེན་པས་གཞན་ལ་མ་གསན་པར། །",
            "བདེན་པ་འདི་གཉིས་ཉིད་ཀྱིས་བསྟན་པར་མཛད།།",
            "ཅེས་དང༌། མཉམ་མེད་མཁྱེན་ཆེན་ང་ལ་སུ་ཡིས་བསྟན།།",
            ""
        ],
        [
            "སྟོན་བྱེད་མེད་པར་ཆོས་རྣམས་རབ་སྟོན་པས། །",
            "དེ་བཞིན་གཤེགས་པ་ལྷ་མིའི་སྟོན་པ་ཡིན།།",
            "ཞེས་གསུངས་པ་ལྟ་བུའོ།། ",
            "གསུམ་པ་དེ་བསྟན་པའི་དགོས་པ་ནི། ",
            "སྤྲོས་པ་ཉེར་ཞི་ཞི་བའི་དོན་དུ་བསྟན་ཅེས་པ་།",
            "བསྟན་པ་ལ་བརྟེན་ནས་གདུལ་བྱ་རྣམས་ཀྱི་ཐོས་བྱུང་གི་ཤེས་རབ་ཀྱིས་",
            "ཇི་ལྟ་བ་བཞིན་རྟོགས་པ་ནི་དངོས་ཀྱི་དགོས་པ་ཡིན་།",
            "དེའི་དོན་བསམ་བྱུང་གི་ཤེས་རབ་ཀྱིས་ངེས་པར་བྱས་ཏེ་",
            "ཡུན་རིང་དུ་གོམས་པར་བྱས་པས། ",
            "དེ་ཕྱིར་ཡང་དག་ཡང་དག་མིན།། ",
            "གང་གང་ཤིན་ཏུ་བསྒོམས་གྱུར་པ། །",
            " སྒོམ་པ་ཡོངས་སུ་རྫོགས་པ་ན།།",
            ""
        ],
        [
            "དེ་གསལ་མི་རྟོག་བློ་འབྲས་བུ། །",
            " ཞེས་པའི་ཚུལ་གྱིས་མཉམ་པར་གཞག་པ་སྣང་བ་མེད་པའི་ཤེས་རབ་ཀྱིས་",
            "རྟེན་འབྲེལ་གྱི་ཆོས་ཉིད་ཡང་དག་པར་སྤྲོས་པའི་མཐའ་བརྒྱད་ལས་གྲོལ་བའི་མེད་དགག་འགའ་ཡང་",
            "མཐོང་བ་མེད་པའི་ཚུལ་གྱིས་དང༌། ",
            "དག་པ་རྗེས་ལ་ཐོབ་པ་སྣང་བཅས་ཀྱི་ཡེ་ཤེས་ཀྱིས་",
            "སྤྲོས་པའི་མཐའ་བརྒྱད་ལས་གྲོལ་བའི་མ་ཡིན་དགག་སྒྱུ་མ་ལྟ་བུའི་ཆོས་ཅན་རྟེན་ཅིང་འབྲེལ་བར་འབྱུང་བ་",
            "ཇི་ལྟར་གནས་པ་བཞིན་མངོན་སུམ་དུ་གཟིགས་པས་རྒྱུ་ཤེས་པ་ཤེས་བྱ་དང་",
            "བརྗོད་བྱ་རྗོད་བྱེད་ལ་སོགས་པ་ལ་བདེན་པའི་མཚན་མར་",
            "འཛིན་པ་ཉེ་བར་ཞི་བ་ས་བཅུའི་ཡེ་ཤེས་ཐོབ་པ་ནི་གནས་སྐབས་ཀྱི་དགོས་པའོ།།",
            "བློ་དེའི་ངོ་ན་རྟེན་འབྲེལ་དེ་ཉིད་བདེན་པའི་སྤྲོས་པ་ཉེར་ཞིའི་རང་བཞིན་དུ་འདུག་པས་",
            "རྟེན་འབྲེལ་དེ་ཉིད་ལའང་བདེན་པའི་སྤྲོས་པ་ཉེར་ཞི་ཞེས་བྱའོ།།",
            "དེ་ལྟར་ས་བཅུ་པའི་བར་དུ་གོམས་པར་བྱས་པས་",
            "དེའི་ཐ་མར་རྒྱུ་མ་རིག་པ་བག་ཆགས་དང་བཅས་པ་སྤངས་པས་",
            "སངས་རྒྱས་ཀྱི་སར་འབྲས་བུ་སྣང་ཡུལ་ལ་འཁྲུལ་པའི་ཤེས་པའང་ལོག་པས་",
            "རྟེན་སེམས་དང་སེམས་ལས་བྱུང་བའི་འཇུག་པའང་མེད་པ་དང༌། ",
            "ཤེས་པ་དང་ཤེས་བྱའི་འཇུག་པ་ཐམས་ཅད་ལོག་པའི་སྒོ་ནས་",
            "སྐྱེ་རྒ་ན་འཆི་ལ་སོགས་པ་འབྲས་བུ་མ་ལུས་པ་ཉེ་བར་ཞི་བ་",
            "སངས་རྒྱས་ཀྱི་ཆོས་ཀྱི་སྐུ་ཐོབ་པ་ནི་མཐར་ཐུག་པའི་དགོས་པའོ།།",
            "བློ་དེའི་ངོ་ན་རྟེན་འབྲེལ་དེ་ཉིད་སྣང་བའི་མཚན་མའང་ཞི་བའི་རང་བཞིན་དུ་གནས་པས་",
            "རྟེན་འབྲེལ་དེ་ཉིད་ལའང་ཞི་བ་ཞེས་བྱའོ།།",
            "ཇི་སྐད་དུ། ",
            "འདི་དག་འཁྲུལ་པའི་སྣང་བ་སྟེ།། ",
            "རྨི་ལམ་ཉམས་སུ་མྱོང་བ་བཞིན། །",
            " མ་རིག་མུན་པའི་གཉིད་སད་ན།།",
            ""
        ],
        [
            "འཁོར་བ་རྣམས་ནི་དམིགས་སུ་མེད།། ",
            "དེ་ཉིད་ཕྱིར་ན་འགའ་ཞིག་ལའང༌། །",
            " བློ་སྐྱེ་མེད་པ་སངས་རྒྱས་ཡིན།། ",
            "ཅེས་པ་ལྟ་བུའོ།།",
            "དེ་ལྟར་རྟེན་འབྲེལ་སྤྲོས་བྲལ་སྟོན་པའི་སྦྱོར་བས་",
            "ཀུན་སློང་གི་བསམ་པ་ཐུགས་རྗེ་འཕེན་པས་",
            "བསམ་སྦྱོར་གཉིས་ཀྱིས་གཞན་དོན་དང༌། ",
            "སྤངས་རྟོགས་གཉིས་ཀྱིས་",
            "རང་དོན་ཕུན་སུམ་ཚོགས་པར་བསྟན་པ་ཡིན་ནོ།། ",
            "གསུམ་པ་དེ་ལ་ཇི་ལྟར་ཕྱག་འཚལ་བའི་ཚུལ་ནི། ",
            "ཕྱག་འཚལ་ཅེས་པ་སྟེ་སྒོ་གསུམ་འདུད་པའོ།།",
            "བཤད་ཚུལ་གཉིས་པ་ནི། ",
            "ངག་འདིས་ཚིག་གི་ནུས་པའམ་",
            "ཤུགས་ལ་བསྟན་བཅོས་འདིའི་དགོས་འབྲེལ་བཞི་ཟིན་པས་",
            "དགོས་འབྲེལ་གྱི་ངག་ཏུ་བཤད་པའོ།།",
            ""
        ],
        [
            "དེ་ལའང་བསྟན་བཅོས་ཀྱི་ཀླད་དུ་",
            "དགོས་འབྲེལ་གྱི་ངག་བཀོད་པའི་",
            "དགོས་པ་དང༌། བསྡུས་པ་དང༌། ཚིག་གི་དོན་གསུམ་གྱིས་ཤེས་པར་བྱ་བ་ལས། ",
            "དང་པོ་ཁ་ཅིག་གཏམ་གྱི་བབས་ལྟར་",
            "བསྟན་བཅོས་ཀྱི་གཞུང་མཛེས་པ་སྐྱེད་པ་ཡིན་ནོ་ཞེས་དང༌། ",
            "ཡང་ཁ་ཅིག་བསྟན་བཅོས་འདི་བརྩམ་པར་བྱ་བ་མ་ཡིན་ཏེ་",
            "དགོས་པ་དང་མི་ལྡན་པའི་ཕྱིར་",
            "བྱ་རོག་གི་སོ་བརྟག་པ་བཞིན་ནོ་",
            "ཞེས་པའི་ལོག་རྟོག་ཟློག་པ་ཡིན་ནོ་",
            "ཟེར་བ་ནི་མི་འཐད་དེ",
            "དེ་གཉི་ག་ལ་དགོས་འབྲེལ་བཞི་ཁོ་ན་འགོད་པའི་གྲངས་ངེས་པ་",
            "མི་འཐད་པའི་ཕྱིར་དང༌། ",
            "མཛེས་པ་ཙམ་གྱི་ངོར་འཇུག་པ་",
            "རྟོག་ལྡན་གྱི་བྱ་བ་མ་ཡིན་པའི་ཕྱིར་རོ། །",
            "འོན་ཀྱང་བསྟན་བཅོས་འདི་ལ་དགོས་འབྲེལ་བཞི་ཡོད་",
            "ཅེས་བརྗོད་པས་",
            "རྟོག་ལྡན་ཡིད་ཆེས་པར་དཀའ་བ་དང་སླ་བ་",
            "དད་པ་དང་ཆོས་ཀྱི་རྗེས་སུ་འབྲང་བ་ལ་",
            "ཡོད་ངེས་སྙམ་པ་དང་ཕལ་ཆེར་ཡོད་དེ་",
            "འོང་སྙམ་པའི་དོན་དུ་འགྱུར་བའི་ཐེ་ཚོམ་སྐྱེས་ནས་",
            "འཇུག་པར་འགྱུར་བ་།",
            "འབྲེལ་པ་དང་ནི་རྗེས་མཐུན་ཐབས། །",
            " སྐྱེས་བུའི་དོན་ནི་རྗོད་བྱེད་ངག ། ",
            "ཡོངས་བརྟགས་དབང་དུ་བྱས་ཡིན་གྱི། །",
            " དེ་ལས་གཞན་པའི་དབང་བྱས་མིན།།",
            ""
        ],
        [
            "ཅེས་དང༌། ",
            "མདོ་དོན་ཆེ་བ་ཉིད་ཐོས་ནས།། ",
            "ལེན་པ་དང་ནི་འཛིན་པ་ལ།། ",
            "ཉན་པ་པོ་དེ་གུས་བྱེད་པས། །",
            " ཐོག་མར་དགོས་པ་བརྗོད་པར་བྱ།། ",
            "ཞེས་གསུངས་པ་ལྟ་བུའོ།།",
            "ཕྱོགས་འདི་ལ་སྐྱོན་སྤང་བ་།",
            "དགོས་འབྲེལ་གྱི་ཚིག་གིས་དོན་ལ་ངེས་པ་སྐྱེད་པར་མི་ནུས་།",
            ""
        ],
        [
            "ཚིག་དོན་དང་འབྲེལ་པ་མེད་པའི་ཕྱིར་",
            "སྐྱེས་བུ་གཤོབ་ཅན་གྱི་ཚིག་བཞིན་ནོ་ཞེས་དང༌། ",
            "ཐེ་ཚོམ་སྐྱེད་པ་ལ་ཚིག་མི་དགོས་ཏེ་",
            "དཔྱད་པའི་དོན་ལ་ཚད་མ་ལོག་པ་ལས་",
            "ཐེ་ཚོམ་དུ་འགྱུར་བའི་ཕྱིར་རོ་ཞེ་།",
            "ཚིག་གིས་དོན་ལ་ཚད་མའི་ངེས་ཤེས་སྐྱེད་མི་ནུས་ཀྱང་",
            "ངེས་ཤེས་ཙམ་སྐྱེ་བ་མི་འགལ་།",
            "ཐེ་ཚོམ་ཙམ་སྐྱེད་པ་ལ་ཚིག་མི་དགོས་ཀྱང་",
            "དགོས་འབྲེལ་བཞི་ཕལ་ཆེར་ཡོད་དེ་འོང་སྙམ་པ་ཐེ་ཚོམ་ཁྱད་པར་ཅན་སྐྱེད་པ་ལ་",
            "རྩོམ་པ་པོའི་ངག་དགོས་པས་སྐྱོན་གང་ཡང་མེད་དོ།། ",
            "༼གཉིས་པ་༽བསྡུས་པའི་དོན་ནི། ",
            "ངག་འདིའི་བརྗོད་བྱ་བསྟན་བཅོས་ཀྱི་དགོས་འབྲེལ་བཞི་ཉིད་ངོས་གཟུང་བ་དང༌། ",
            "དེ་ངག་འདིས་ཇི་ལྟར་བསྟན་པའི་ཚུལ་དང༌། ",
            "བསྟན་པའི་དགོས་འབྲེལ་བཞི་ཉིད་དུ་གྲངས་ངེས་པའི་རྒྱུ་མཚན་བསམ་པ་གསུམ་གྱིས་ངེས་པར་བྱ་བ་ལས། ",
            "དང་པོ་༼ངག་འདིའི་བརྗོད་བྱ་བསྟན་བཅོས་ཀྱི་དགོས་འབྲེལ་བཞི་ཉིད་ངོས་གཟུང་བ་༽ནི། ",
            "སྤྱིར་བསྟན་བཅོས་ཀྱི་བརྗོད་བྱ་དང༌། ",
            "དགོས་པ་དང༌། ",
            "དགོས་པའི་དགོས་པ་དང༌། ",
            "འབྲེལ་པ་བཞི་ནི་གཞུང་དེས་གཙོ་བོར་གཏན་ལ་དབབ་བྱ་དང༌། ",
            "གཞུང་དེ་བལྟས་ཤིང་མཉན་པ་ལས་དེ་རྟོགས་པ་དང༌། ",
            "དེ་ལས་མཐར་འབྱུང་བའི་ཉིང་དགོས་དང༌། ",
            "རྟོགས་པ་དེ་བསྟན་བཅོས་ལ་རག་ལས་ཤིང་ལྟོས་པ་བཞི་ཡིན་ལ",
            "བྱེ་བྲག་བསྟན་བཅོས་འདིའི་དེ་བཞི་ནི་",
            "རྟེན་འབྲེལ་སྤྲོས་པའི་མཐའ་བརྒྱད་དང་བྲལ་བ་དང༌། ",
            "གཞུང་འདི་ཙམ་གྱིས་དེ་རྟོགས་པ་དང༌། ",
            "དེ་བསྒོམས་པ་ལས་གནས་སྐབས་ས་བཅུ་མཐར་ཐུག་སངས་རྒྱས་ཐོབ་པ་དང༌། ",
            "དེ་རྟོགས་པའི་དགོས་པ་བསྟན་བཅོས་ལ་རག་ལས་པ་རྣམས་རིམ་པ་བཞིན་ནོ།།",
            ""
        ],
        [
            "གཉིས་པ་༼དེ་ངག་འདིས་ཇི་ལྟར་བསྟན་པའི་ཚུལ་༽ནི། ",
            "དོན་གཅིག་མིན་ཅེས་པ་ཡན་ཆད་ཀྱིས་བརྗོད་བྱ་དང༌། ",
            "བསྟན་ཅེས་པས་བསྟན་པའི་འབྲས་བུ་རྟོགས་པ་འཕེན་པས་དགོས་པ་དང༌། ",
            "སྤྲོས་པ་ཉེར་ཞི་ཞི་ཞེས་པས་",
            "དགོས་པའི་དགོས་པ་བསྟན་ལ",
            "འབྲེལ་པ་སྟོན་པར་བྱེད་པའི་སྒྲ། །",
            "དངོས་སུ་ཡོད་པ་མ་ཡིན་མོད། །",
            "འོན་ཀྱང་དེ་ནི་རྣམ་འབྱེད་ལས། །",
            "ཞེས་པའི་ཚུལ་གྱིས་འབྲེལ་པ་ཚིག་གི་ཡང་ཤུགས་ལ་བསྟན་ཅིང༌། ",
            "བཞི་ཀའང་སྟོན་པ་ལ་བསྟོད་པའི་ངག་གི་ཤུགས་ལ་བསྟན་པ་ཡིན་ནོ།།",
            "ཁ་ཅིག་སྤྲོས་པ་ཉེར་ཞི་ཞེས་པ་བརྗོད་བྱའི་ཁྱད་པར་དང༌། ",
            "ཞིར་བསྟན་ཅེས་པ་དེ་",
            "ཇི་ལྟར་བསྟན་པའི་ཚུལ་དུ་བཤད་།",
            "རྫོགས་པའི་སངས་རྒྱས་དེ་ལ་ཞེས་པས་",
            "དགོས་པའི་དགོས་པ་བསྟན་པ་ཡིན་ནོ་ཞེས་ཟེར་རོ། །",
            " གསུམ་པ་༼བསྟན་པའི་དགོས་འབྲེལ་བཞི་ཉིད་དུ་གྲངས་ངེས་པའི་རྒྱུ་མཚན་བསམ་པ་༽ནི། ",
            "བསྟན་བཅོས་ལ་ཆོས་མཐའ་ཡས་པ་ཡོད་པ་ལས་",
            "འདིར་བསྟན་བཅོས་ཀྱི་ཆོས་",
            "དགོས་འབྲེལ་བཞི་ཁོ་ན་འགོད་པའི་གྲངས་ངེས་པའི་རྒྱུ་མཚན་གང་ཡིན་ཞེ་ན",
            "ངག་འདིའི་དགོས་པ་བསྒྲུབ་པ་ལ་",
            "བཞི་ཁོ་ན་འཚམ་པའི་ཕྱིར་རོ། །",
            "དེ་ལ་ངག་འདིའི་དགོས་པ་ནི་",
            "སྔར་བཤད་པ་ལྟར་",
            "རྟོག་ལྡན་བསྟན་བཅོས་ལ་འཇུག་པའི་ཡན་ལག་ཡིན་ལ",
            "དེ་ཡང་རྟོག་ལྡན་འཇུག་པའི་གེགས་སུ་",
            "ངེས་པའི་རྟོག་པ་བཞི་སྐྱེ་སྲིད་ཅིང་ལྔ་པ་མི་སྲིད་པས། ",
            "དེ་བཟློག་པ་ལ་བཞི་ལས་ཉུང་ན་"
        ],
        [
            "མི་ནུས་ཤིང་མང་ན་",
            "མི་དགོས་པའི་ཕྱིར་།",
            "འདི་ལྟར་རྟོག་ལྡན་འཇུག་པ་ལ་བྱ་རོག་གི་སོ་བརྟག་པ་ལྟར་",
            "འདིའི་དགོས་པའི་ཁྱད་པར་ཤེས་བྱ་ལ་མེད་པ་ཉིད་དམ། ",
            "ཡོད་ཀྱང་མ་བག་མར་ལེན་པའི་རིམ་པ་སྟོན་པ་ལྟར་འདོད་བྱ་མ་ཡིན་པ་ཉིད་དམ། ",
            "དགོས་པའི་ཁྱད་པར་དེ་ཤེས་བྱ་ལ་ཡོད་ཅིང་འདོད་བྱ་ཡིན་ཀྱང་",
            "རིན་པོ་ཆེ་རྒྱན་གྱི་མན་ངག་ལྟར་བསྟན་བཅོས་འདིས་བསྒྲུབ་པར་མི་ནུས་པ་ཉིད་དམ། ",
            "བསྒྲུབ་པར་ནུས་ཀྱང་འདི་ཉིད་དང་མ་འབྲེལ་བར་འདི་བས་",
            "ཐབས་སླ་བ་གཞན་ཡོད་དམ་སྙམ་པའི་གེགས་ཀྱི་རྟོག་པ་བཞི་སྲིད་།",
            "དེ་དག་རིམ་པ་ལྟར་དགོས་པའི་ངོ་བོ་དང༌། ",
            "དགོས་པའི་དགོས་པ་དང༌། ",
            "བརྗོད་བྱ་དང༌། ",
            "འབྲེལ་པ་སྨོས་པས་བཟློག་།",
            ""
        ],
        [
            "དེ་དག་བཟློག་པས་འདིའི་དགོས་པའི་ཁྱད་པར་ཤེས་བྱ་ལ་",
            "ཡོད་ཅིང་འདོད་བྱ་ཡིན་པ་དང༌། ",
            "དེ་འདིས་བསྒྲུབ་པར་ནུས་ཤིང་འདི་ཉིད་དང་འབྲེལ་བར་གོ་ལ་དེ་ཙམ་གྱིས་",
            "འདི་ལ་འཇུག་པར་འགྱུར་བས་འཇུག་པའི་གེགས་སུ་ངེས་པའི་",
            "རྟོག་པ་ལྔ་པ་མི་སྲིད་པ་ཡིན་ནོ།། ",
            "༼གསུམ་པ་༽ཚིག་གི་དོན་ནི་སྔར་བཤད་པ་ལྟར་ཤེས་པར་བྱའོ།། ",
            "༼གཉིས་པ་༽བརྩམ་པར་བྱ་བ་སྐབས་ཀྱི་དོན་བསྟན་པ་ཟབ་མོའི་དོན་དགྲོལ་བ་།",
            "རབ་ཏུ་བྱེད་པ་རྣམས་ཀྱི་དོན་གྱི་ཆ་ངེས་པར་བྱ་བ་དང༌། ",
            "གཞུང་གི་ཆ་བཤད་པ་གཉིས་ལས། ",
            "དང་པོ་༼རབ་ཏུ་བྱེད་པ་རྣམས་ཀྱི་དོན་གྱི་ཆ་ངེས་པར་བྱ་བ་༽ལའང་གཉིས་།",
            "རབ་ཏུ་བྱེད་པ་རྣམས་ཀྱི་འབྲེལ་རྣམ་པར་གཞག་པ་དང༌། ",
            "སྐབས་ཀྱི་བརྗོད་བྱ་བདེན་པ་གཉིས་ཀྱི་རང་བཞིན་ངེས་པར་བྱ་བའོ།།",
            ""
        ],
        [
            "དང་པོ་༼རབ་ཏུ་བྱེད་པ་རྣམས་ཀྱི་འབྲེལ་རྣམ་པར་གཞག་པ་༽ལ་",
            "རབ་ཏུ་བྱེད་པའི་སྤྱི་དང༌། ",
            "བྱེ་བྲག་གི་འབྲེལ་གཉིས་ལས། ",
            "དང་པོ་༼རབ་ཏུ་བྱེད་པའི་སྤྱི་༽ནི། ",
            "རབ་ཏུ་བྱེད་པ་ཉི་ཤུ་རྩ་བདུན་གྱིས་",
            "དོན་གྱི་ཁྱད་པར་ཇི་ལྟ་བུ་ཞིག་བསྟན་ཅེ་ན",
            "སྔར་མཆོད་བརྗོད་དུ་བཀོད་པའམ་",
            "མདོ་སྡེ་རིན་པོ་ཆེ་ཐམས་ཅད་ཀྱི་བརྗོད་བྱ་བདེན་པ་གཉིས་སམ། ",
            "རྟེན་འབྲེལ་ཡང་དག་པར་བདེན་པའི་",
            "སྤྲོས་པ་མཐའ་དག་གིས་སྟོང་པ་རྟོགས་པའི་",
            "འབྲས་བུ་དང་བཅས་པ་ཞིག་བསྟན་པ་ཡིན་པས། ",
            "དེ་ལ་གསུམ་།",
            "དེའི་ཁྱད་པར་གྱི་ཆོས་བཤད་པ་དང༌། ",
            "ཁྱད་པར་གྱི་གཞི་",
            "རྟེན་ཅིང་འབྲེལ་པར་འབྱུང་བ་དང༌། ",
            "ཁྱད་པར་ཅན་དེ་རྟོགས་པའི་འབྲས་བུ་བསྟན་པའོ།།",
            "དང་པོ་ལ་ཁྱད་པར་གྱི་ཆོས་གཙོ་བོ་དང༌། ཕལ་པ་དང༌། ",
            "དེ་ལ་ཧ་ཅང་ཐལ་བ་སྤང་བ་གསུམ་ལས། ",
            "དང་པོ་ནི། སྔར་བཤད་པ་ལྟར་",
            "དགག་བྱ་བསྟན་བཅོས་དང་",
            "འཇིག་རྟེན་ལ་གྲགས་པའི་ལོག་རྟོག་",
            "གཙོ་ཆེ་བ་བརྒྱད་ཀྱི་གཉེན་པོར་",
            "འགག་པ་མེད་པ་ལ་སོགས་པའི་ཁྱད་པར་བརྒྱད་སྨོས་པ་དེ་ཉིད་ཡིན་པས། ",
            "དེ་ལ་སྐྱེ་བ་དང་འགྲོ་འོང་དངོས་སུ་བཀག་པས་",
            "འགག་པ་ལ་སོགས་པ་ལྔ་ཤུགས་ལ་འགོག་པ་",
            "རྐྱེན་དང་འགྲོ་འོང་བརྟག་པ་གཉིས་སོ།། ",
            "ཕལ་པ་ལ་ལྔ་།",
            "སྐྱེ་མཆེད་དང༌། ཕུང་པོ་དང༌། ཁམས་བརྟག་པས་",
            "དེ་དག་གི་ངོ་བོ་རང་བཞིན་དུ་གྲུབ་པ་བཀག་།",
            ""
        ],
        [
            "འདོད་ཆགས་དང་ཆགས་པ་དང༌། ",
            "འདུས་བྱས་ཀྱི་མཚན་ཉིད་དང༌། ",
            "ལས་དང་བྱེད་པོ་བརྟག་པས་དེ་དག་རང་བཞིན་དུ་",
            "ཡོད་པའི་སྒྲུབ་བྱེད་ཡུལ་ཅན་ཉོན་མོངས་པ་དང༌། ",
            "དེ་དག་འདུས་བྱས་སུ་མཚོན་པའི་",
            "མཚན་ཉིད་སྐྱེ་གནས་འཇིག་པ་དང༌། ",
            "དེ་དག་གི་རྒྱུ་ལས་དང་དེའི་བྱེད་པ་པོ་",
            "རང་བཞིན་དུ་གྲུབ་པ་བཀག་པས། ",
            "དེ་ལྟར་རབ་ཏུ་བྱེད་པ་དྲུག་གིས་",
            "རྟེན་འབྲེལ་ཆོས་ཀྱི་བདག་ཕུང་པོ་ཁམས་དང་",
            "སྐྱེ་མཆེད་ཀྱི་རང་བཞིན་གྱིས་སྟོང་པ་དང༌། ",
            "སྔ་རོལ་ན་གནས་པ་བརྟག་པས་",
            "གང་ཟག་གི་ངོ་བོ་རང་བཞིན་དུ་གྲུབ་པ་",
            "བཀག་ལམེ་དང་བུད་ཤིང་དང༌། ",
            "སྔོན་དང་ཕྱི་མའི་མཐའ་དང༌། ",
            "སྡུག་བསྔལ་བརྟག་པས་དེ་རང་བཞིན་དུ་",
            "ཡོད་པའི་སྒྲུབ་བྱེད་དཔེ་མེ་དང་བུད་ཤིང་དང༌། ",
            "བྱ་བ་སྐྱེ་བ་རྒ་ཤིའི་འཁོར་བ་དང༌། ",
            "བརྟེན་པ་སྡུག་བསྔལ་རང་བཞིན་དུ་ཡོད་པ་བཀག་པས། ",
            "དེ་ལྟར་རབ་ཏུ་བྱེད་པ་བཞིས་རྟེན་འབྲེལ་ཕུང་པོ་",
            "ཉེ་བར་ལེན་པ་པོའི་གང་ཟག་གི་བདག་གིས་སྟོང་པ་དང༌། ",
            "འདུ་བྱེད་བརྟག་པས་གང་ཟག་དང་",
            "ཆོས་སུུ་མ་ཕྱེ་བར་དངོས་པོ་ཙམ་གྱི་",
            "ངོ་བོ་རང་བཞིན་དུ་གྲུབ་པ་བཀག་ལཕྲད་པ་དང༌། ",
            "རང་བཞིན་དང༌། ",
            "བཅིངས་ཐར་དང༌། ",
            "ལས་འབྲས་བརྟག་པས་དེའི་སྒྲུབ་བྱེད་ཕྲད་པ་དང༌། ",
            "རྒྱུ་རྐྱེན་ཉེ་བར་ལེན་པ་ལ་སོགས་པ་དང༌། ",
            "འཁོར་བ་དང༌། ",
            "དེའི་ཡང་སྒྲུབ་བྱེད་ལས་དང་འབྲས་བུ་",
            "རང་བཞིན་དུ་ཡོད་པ་བཀག་ཅིང༌། ",
            "བདག་དང་ཆོས་བརྟག་པས་དངོས་པོ་རྣམས་ཀྱི་",
            "དེ་ཁོ་ནའི་རང་བཞིན་ཐ་སྙད་ཙམ་དུ་",
            "དབུ་མ་པ་རང་གི་ལུགས་བརྗོད་པས། ",
            "དེ་ལྟར་རབ་ཏུ་བྱེད་པ་དྲུག་གིས་",
            "གང་ཟག་དང་ཆོས་སུ་མ་ཕྱེ་བར་",
            "རྟེན་འབྲེལ་དངོས་པོ་ཙམ་གྱི་",
            "རང་བཞིན་གྱིས་སྟོང་པ་དང༌། ",
            "དུས་བརྟག་པས་དུས་གསུམ་གྱི་",
            "ངོ་བོ་རང་བཞིན་དུ་གྲུབ་པ་བཀག་ལ",
            "ཚོགས་པ་དང་འབྱུང་འཇིག་བརྟག་པས་",
            "དུས་རང་བཞིན་དུ་ཡོད་པའི་སྒྲུབ་བྱེད་",
            "ཕྱི་ནང་གི་འབྲས་བུ་སྐྱེད་པའི་",
            "ལྷན་ཅིག་བྱེད་པའི་རྐྱེན་ཡིན་པ་དང༌། ",
            "འབྱུང་འཇིག་གཉིས་ཀྱི་རྒྱུ་ཡིན་པ་",
            "རང་བཞིན་དུ་བཀག་པས། ",
            "དེ་ལྟར་རབ་ཏུ་བྱེད་པ་གསུམ་གྱིས་",
            "རྟེན་འབྲེལ་དུས་ཀྱི་རང་བཞིན་གྱིས་སྟོང་པ་དང༌། ",
            "དེ་བཞིན་གཤེགས་པ་བརྟག་པས་སྲིད་པའི་",
            "རྒྱུན་གྱི་འབྲས་བུ་དེ་བཞིན་གཤེགས་པ་",
            "རང་བཞིན་དུ་གྲུབ་པ་བཀག་ལ",
            "ཕྱིན་ཅི་ལོག་བརྟག་པས་སྲིད་པའི་རྒྱུན་གྱི་",
            "རྒྱུ་ཉོན་མོངས་རང་བཞིན་དུ་གྲུབ་པ་བཀག་པས། ",
            "དེ་ལྟར་རབ་ཏུ་བྱེད་པ་གཉིས་ཀྱིས་རྟེན་འབྲེལ་སྲིད་པའི་",
            "རྒྱུན་གྱི་རང་བཞིན་གྱིས་སྟོང་པར་བསྟན་པའོ།།",
            ""
        ],
        [
            "དེ་ལྟར་རྟེན་འབྲེལ་གྱི་ཁྱད་པར་གྱི་ཆོས་",
            "རང་བཞིན་སྟོང་པ་ཉིད་དུ་བསྟན་པ་ལ་",
            "ཧ་ཅང་ཐལ་བ་སྤང་བ་ལ་གཉིས་།",
            "ཆོས་ཐམས་ཅད་སྟོང་པ་ཉིད་ཡིན་ན་",
            "ལུང་ལས་གྲགས་པ་ཤེས་བྱ་འཕགས་པའི་བདེན་པ་བཞི་དང༌། ",
            "ཡུལ་ཅན་ཡེ་ཤེས་བཞི་དང༌། ",
            "འབྲས་བུ་དཀོན་མཆོག་གསུམ་དང༌། ",
            "ལས་རྒྱུ་འབྲས་ལ་སོགས་པ་ཐམས་ཅད་མེད་པར་འགྱུར་ཞིང༌",
            "འཇིག་རྟེན་ལ་གྲགས་པའི་ཐ་སྙད་ཐམས་ཅད་ཀྱང་",
            "མེད་པར་འགྱུར་རོ་",
            "ཞེས་རྒོལ་བ་།",
            "དེ་དག་རང་བཞིན་པ་མེད་པར་ཐལ་བ་ནི་",
            "འདོད་པ་ཉིད་ཡིན་།",
            "རང་བཞིན་མེད་པའི་ཕྱོགས་ལ་",
            "ཐ་སྙད་དུ་རྟེན་འབྲེལ་རུང་བས་",
            "ཐ་སྙད་དུ་དེ་དག་ཐམས་ཅད་",
            "ཆེས་ཤིན་ཏུ་འཐད་པ་ཡིན་ནོ་",
            "ཞེས་ཀུན་རྫོབ་ཀྱི་སྒོ་ནས་",
            "ལན་འདེབས་པ་",
            "འཕགས་པའི་བདེན་པ་བརྟག་པ་དང༌། ",
            "ཆོས་ཐམས་ཅད་སྟོང་པ་ཉིད་ཡིན་ན་"
        ],
        [
            "གཉེན་པོ་ཟག་པ་མེད་པའི་ལམ་གྱིས་",
            "རྒྱུ་ཉོན་མོངས་སྤངས་པ་དང༌། ",
            "དེའི་སྟོབས་ཀྱིས་འབྲས་བུ་ཕུང་པོའི་རྒྱུན་འགག་པ་",
            "ལྷག་བཅས་ལྷག་མེད་ཀྱི་མྱང་འདས་མི་རུང་ངོ་ཞེས་རྒོལ་བ་།",
            "ཁོ་བོ་ཅག་དེ་ཁོ་ན་ཉིད་དུ་",
            "སྡུག་བསྔལ་རྒྱུ་བཅས་རང་བཞིན་གྱིས་དག་པ་ལ་",
            "མྱ་ངན་ལས་འདས་པ་ཞེས་བཏགས་ཀྱི། ",
            "གཉེན་པོའི་སྒོ་ནས་རྒྱུ་ཉོན་མོངས་སམ་",
            "འབྲས་བུ་ཕུང་པོ་སྔར་ཡོད་སྤངས་པའི་མྱང་འདས་མེད་པར་ཐལ་བ་ནི་",
            "འདོད་པ་ཉིད་ཡིན་ནོ་",
            "ཞེས་དོན་དམ་གྱི་སྒོ་ནས་ལན་འདེབས་པ་མྱང་འདས་བརྟག་པའོ།། ",
            "དེ་ལྟར་རབ་ཏུ་བྱེད་པ་ཉི་ཤུ་རྩ་ལྔས་",
            "ཁྱད་པར་གྱི་ཆོས་ཡང་དག་པར་རང་བཞིན་སྟོང་པ་ཉིད་དུ་བསྟན་།",
            "ཁྱད་པར་གྱི་གཞི་ཉོན་མོངས་རྣམ་བྱང་གི་",
            "རྟེན་ཅིང་འབྲེལ་པར་འབྱུང་བ་གཞག་པ་",
            "རྟེན་འབྲེལ་བརྟག་པ་ཡིན་།",
            "རྟེན་འབྲེལ་ཁྱད་པར་ཅན་དེ་",
            "རྟོགས་པའི་འབྲས་བུ་ལྟ་བ་ཐམས་ཅད་སྤངས་ནས་",
            "མཐར་མི་གནས་པའི་མྱ་ངན་ལས་འདས་པ་ཐོབ་པ་ཡིན་ནོ་",
            "ཞེས་སྟོན་པ་ལྟ་བ་བརྟག་པའོ།། ",
            "༼གཉིས་པ་༽བྱེ་བྲག་གི་འབྲེལ་ནི་",
            "གཞན་དུ་བཤད་པ་ལྟར་ཤེས་པར་བྱའོ།།",
            ""
        ],
        [
            "གཉིས་པ་སྐབས་ཀྱི་བརྗོད་བྱ་བདེན་པ་གཉིས་ཀྱི་རང་བཞིན་",
            "ངེས་པར་བྱ་བ་ལ་གསུམ་།",
            "བདེན་པ་གཉིས་སོ་སོའི་མཚན་ཉིད་གཞག་པ་དང༌། ",
            "མཚན་ཉིད་གནས་པའི་རྟེན་",
            "མཚན་གཞི་ངོས་གཟུང་བ་དང༌། ",
            "མཚན་གཞི་ལ་མཚན་ཉིད་ངེས་པར་བྱེད་པའི་ཚད་མའོ།།",
            "དང་པོ་༼བདེན་པ་གཉིས་སོ་སོའི་མཚན་ཉིད་གཞག་པ་༽ནི། ",
            "ཡང་དག་མཐོང་ཡུལ་གང་ཡིན་དོན་དམ་སྟེ།།",
            "མཐོང་བ་བརྫུན་པ་ཀུན་རྫོབ་བདེན་པར་གསུངས།།",
            "ཞེས་པའི་ཚུལ་གྱིས། ",
            "ཀུན་རྫོབ་ཀྱི་བདེན་པའི་མཚན་ཉིད་ནི་",
            "ཐ་སྙད་པའི་ཤེས་པ་འཁྲུལ་པའི་ཡུལ་དུ་བདེན་པ་ཡིན་།",
            "དོན་དམ་པའི་བདེན་པ་ལ་",
            "རང་བཞིན་སེམས་པས་དཔྱད་ན་",
            "མཚན་ཉིད་ལ་སོགས་པ་མ་གྲུབ་མོད་ཀྱི་",
            "ཐ་སྙད་ཙམ་དུ་སྒྲོ་བཏགས་པའི་ཚུལ་གྱིས་སྟོན་།",
            ""
        ],
        [
            "བློ་མ་འཁྲུལ་བའི་ཡུལ་དུ་བདེན་པ་སྟེ་",
            "འཕགས་པའི་མཉམ་བཞག་མི་རྟོག་པའི་ཡེ་ཤེས་སམ། ",
            "ཚུལ་གསུམ་པའི་རྟགས་ལས་མཐར་ཐུག་དེ་ཁོ་ན་ཉིད་",
            "དཔྱོད་པ་རིགས་པའི་ཤེས་པའི་ངོར་བདེན་པའོ།། ",
            "གཉིས་པ་༼མཚན་ཉིད་གནས་པའི་རྟེན་མཚན་གཞི་ངོས་གཟུང་བ་༽ནི། ",
            "དོན་དམ་བློ་ཡི་སྤྱོད་ཡུལ་མིན།།",
            "བློ་ནི་ཀུན་རྫོབ་ཡིན་པར་འདོད།།",
            "ཅེས་པའི་ཚུལ་གྱིས་ཀུན་རྫོབ་ཀྱི་བདེན་པའི་མཚན་གཞི་ནི། ",
            "སྣང་བཅས་ཀྱི་བློའི་ཡུལ་ཤེས་བྱའི་ཆོས་གང་ཇི་སྙེད་པ་ཐམས་ཅད་དོ།།",
            "དེ་ལ་ཉོན་མོངས་ཅན་གྱི་མ་རིག་པས་འཁྲུལ་པར་",
            "བྱས་པ་བྱིས་པ་སོ་སོ་སྐྱེ་བོ་རྣམས་ཀྱི་",
            "ཤེས་པ་འཁྲུལ་པའི་ཡུལ་དུ་གྲུབ་པ་",
            "འཇིག་རྟེན་གྱི་ཀུན་རྫོབ་ཀྱི་བདེན་པ་དང༌། ",
            "ཉོན་མོངས་ཅན་མ་ཡིན་པའི་མ་རིག་པས་",
            "འཁྲུལ་པར་བྱས་པ་སྣང་བ་དང་བཅས་པའི་",
            "འཕགས་པ་གསུམ་གྱི་རྗེས་ཀྱི་ཤེས་པ་འཁྲུལ་པའི་",
            "ཡུལ་དུ་གྲུབ་པ་འཕགས་པའི་ཀུན་རྫོབ་ཀྱི་བདེན་པ་གཉིས་ཡིན་ལ",
            "དང་པོ་ལ་འཇིག་རྟེན་ལ་གྲགས་པའི་",
            "གཟུང་ཡུལ་ལ་མ་འཁྲུལ་པའི་བློའི་ཡུལ་དུ་",
            "བདེན་པ་ཡང་དག་ཀུན་རྫོབ་ཀྱི་བདེན་པ་དང༌། ",
            "གཟུང་ཡུལ་ལ་འཁྲུལ་པའི་བློའི་ཡུལ་དུ་",
            "བདེན་པ་ལོག་པའི་ཀུན་རྫོབ་ཀྱི་བདེན་པའོ།།",
            ""
        ],
        [
            "དེ་ལ་འཇིག་རྟེན་གྱི་ཤེས་པ་འཁྲུལ་པ་དང་མ་འཁྲུལ་པ་ནི་",
            "ཁ་ནང་ལྟའི་ཤེས་པ་རང་གི་ངོ་བོ་མྱོང་བའི་རང་རིག་པ་དང༌། ",
            "ཁ་ཕྱིར་ལྟ་གཞན་རིག་གི་ཤེས་པ་ལ་དབང་པོའི་སྐྱོན་ཏེ་",
            "དབང་ཤེས་དྲུག་ཡུལ་ལ་ཕྱིན་ཅི་ལོག་ཏུ་འཛིན་པའི་རྒྱུ་ནང་དབང་པོ་དང་",
            "དེ་མ་ཐག་པ་དང་",
            "ཕྱི་རོལ་ཡུལ་ལ་ཡོད་པ་ལ་སོགས་པ་དང་བྲལ་བ་ལས་སྐྱེས་པ་",
            "ཟླ་བ་གཅིག་འཛིན་ལ་སོགས་པ་ནི་མ་འཁྲུལ་བ་དང༌། ",
            "དབང་ཤེས་ཡུལ་ལ་ཕྱིན་ཅི་ལོག་ཏུ་འཇུག་པའི་རྒྱུ་དེ་དག་དང་བཅས་པ་ལས་སྐྱེས་པའི་",
            "ཤེས་པ་ཟླ་བ་གཉིས་འཛིན་ལ་སོགས་པ་ནི་འཁྲུལ་པར་བཞག་སྟེ",
            "མཐོང་བ་བརྫུན་པའང་རྣམ་པ་གཉིས་འདོད་དེ།། ",
            "དབང་པོ་གསལ་དང་དབང་པོ་སྐྱོན་ལྡན་ནོ།། ",
            "སྐྱོན་ལྡན་དབང་ཅན་རྣམས་ཀྱི་ཤེས་པ་ནི། །",
            " དབང་པོ་ལེགས་གྱུར་ཤེས་ལྟོས་ལོག་པར་འདོད།། ",
            "ཅེས་ཇི་སྐད་གསུངས་པའོ།།",
            "དེ་ཉིད་ཀྱིས་ན་ཁ་ནང་ལྟ་རང་རིག་གི་ཡུལ་ནང་སེམས་དང་",
            "སེམས་ལས་བྱུང་བ་རིག་པའི་དངོས་པོ་དང༌། ",
            "ཁ་ཕྱིར་ལྟ་དབང་པོ་དྲུག་གི་ཤེས་པ་མ་འཁྲུལ་བའི་ཡུལ་གཟུགས་ལ་སོགས་པ་",
            "ཕྱི་རོལ་དོན་གྱི་དངོས་པོ་གཉིས་ཡང་དག་ཀུན་རྫོབ་ཀྱི་བདེན་པ་དང༌། ",
            "དབང་པོ་དྲུག་གི་ཤེས་པ་འཁྲུལ་པའི་ཡུལ་ཟླ་གཉིས་ཀྱི་རྣམ་པ་ལ་སོགས་པ་རྟོག་མེད་འཁྲུལ་པའི་དམིགས་པ་དང༌། ",
            "བདག་དང་",
            "གཙོ་བོའི་རྣམ་པ་ལ་སོགས་པ་རྟོག་པའི་གཟུང་ཡུལ་",
            "དོན་སྤྱིའི་རྣམ་པ་གཉིས་ལོག་པའི་ཀུན་རྫོབ་ཀྱི་བདེན་པར་གཞག་སྟེ",
            ""
        ],
        [
            "ཇི་སྐད་དུ། ",
            "གནོད་པ་མེད་པའི་དབང་པོ་དྲུག་རྣམས་ཀྱིས། ། ",
            "གཟུང་བ་གང་ཞིག་འཇིག་རྟེན་གྱིས་རྟོགས་ཏེ།། ",
            "འཇིག་རྟེན་ཉིད་ལས་བདེན་ཡིན་ལྷག་མ་ནི། ། ",
            "འཇིག་རྟེན་ཉིད་ལས་ལོག་པར་རྣམ་པར་གཞག། ",
            "ཅེས་དང༌། ",
            "ལོག་པའི་ཀུན་རྫོབ་ཀྱི་དབྱེ་བ་གཉིས་ཀྱི་དབང་དུ་མཛད་།",
            "མི་ཤེས་གཉིད་ཀྱིས་རབ་བསྐྱོད་མུ་སྟེགས་ཅན། །",
            " རྣམས་ཀྱིས་བདག་ཉིད་ཇི་བཞིན་བརྟགས་པ་དང༌། །",
            " སྒྱུ་མ་སྨིག་རྒྱུ་ལ་སོགས་བརྟགས་པ་གང༌། །",
            " དེ་དག་འཇིག་རྟེན་ལས་ཀྱང་ཡོད་མིན་ཉིད། །",
            " ཅེས་གསུངས་སོ།།",
            "དེ་ལྟར་སྣང་བཅས་ཀྱི་བློ་ལ་འཁྲུལ་མ་འཁྲུལ་དང་",
            "ཡུལ་ལ་བདེན་བརྫུན་དུ་ཕྱེ་བ་དེ་ཡང་",
            "འཇིག་རྟེན་བྱིས་པ་སོ་སོ་སྐྱེ་བོ་རྣམས་ཀྱི་ཤེས་ངོ་ན་",
            "དེ་ལྟར་གྲགས་པས་འཇིག་རྟེན་བྱིས་པའི་",
            "ཀུན་རྫོབ་ཀྱི་དབང་དུ་བྱས་པ་ཡིན་ཅིང༌། ",
            "གཉིས་པ་ཀུན་རྫོབ་ཀྱི་གནས་ལུགས་ཕྱིན་ཅི་མ་ལོག་པར་",
            "མཐོང་བ་སྣང་བཅས་ཀྱི་འཕགས་པ་གསུམ་གྱི་",
            "རྗེས་ཀྱི་ངོ་ན་གང་ཅི་སྣང་བ་ཐམས་ཅད་",
            "རྨི་ལམ་སྒྱུ་མ་ལ་སོགས་པ་ལྟར་བརྫུན་པ་",
            "སྣང་ལ་རང་བཞིན་མེད་པར་རོ་མཉམ་ཉིད་དུ་གཟིགས་པས་དེ་ལ་འཕགས་པའི་ཀུན་རྫོབ་ཀྱི་བདེན་པ་ཞེས་དང༌། ",
            "བདེན་བརྫུན་ནམ་ཡང་དག་ལོག་པ་གཉིས་སུ་",
            "དབྱེར་མེད་པས་ཀུན་རྫོབ་ཙམ་པོ་ཞེས་དང༌། ",
            "དབུ་མ་པ་རྣམས་ཀྱིས་ཀྱང་དངོས་པོ་ལ་",
            "དེ་ཁོ་ན་ལྟར་སྣང་བཅས་ཀྱི་བློའི་",
            "ཡུལ་ཐམས་ཅད་བརྫུན་པ་དང་",
            "བློ་ཐམས་ཅད་འཁྲུལ་པར་འདོད་པས་",
            "དབུ་མ་པའི་ཀུན་རྫོབ་ཅེས་ཀྱང་བརྗོད་པ་ཡིན་ཏེ",
            ""
        ],
        [
            "ཇི་སྐད་དུ། ",
            "གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ།། ",
            "དེས་གང་བཅོས་མ་བདེན་པར་སྣང་དེ་ནི། །",
            " ཀུན་རྫོབ་བདེན་ཞེས་ཐུབ་པ་དེས་གསུངས་ཏེ།། ",
            "བཅོས་མར་གྱུར་པའི་དངོས་ནི་ཀུན་རྫོབ་ཏུའོ། ། ཞེས་གསུངས་པ་ལྟ་བུའོ།།",
            "ཀུན་རྫོབ་ཀྱི་བདེན་པའི་མཚན་གཞི་དབྱེ་བ་དང་བཅས་པ་བཤད་ཟིན་ཏོ།། ",
            "གཉིས་པ་དོན་དམ་པའི་བདེན་པའི་མཚན་གཞི་ནི། ",
            "ཇི་ལྟར་སྣང་བའི་དངོས་པོ་ལ།། ",
            "རིགས་པས་བརྟགས་ན་འགའ་མི་རྙེད།།",
            ""
        ],
        [
            "མ་རྙེད་པ་ཉིད་དོན་དམ་སྟེ།། ",
            "ཡེ་ནས་གནས་པའི་ཆོས་ཉིད་དོ།། ",
            "ཞེས་པའི་ཚུལ་གྱིས་ཇི་ལྟར་སྣང་བ་འདི་ཉིད་",
            "འཕགས་པའི་མཉམ་བཞག་མི་རྟོག་པའི་ཡེ་ཤེས་སམ། ",
            "བརྟགས་ཤིང་དཔྱད་ནས་",
            "འཇུག་པ་རིགས་པའི་ཤེས་པའི་ངོ་ན་",
            "ཡོད་མེད་དམ་བདེན་བརྫུན་ནམ་ཤེས་བརྗོད་གཞལ་བྱ་ལ་སོགས་པ་ཅིའི་ངོ་བོར་ཡང་གྲུབ་པ་མེད་ཅིང་",
            "སྤྲོས་པའི་མཐའ་ཐམས་ཅད་དང་བྲལ་བ་ཙམ་ལ་",
            "དོན་དམ་པའི་བདེན་པ་ཞེས་ཐ་སྙད་དུ་བྱས་པར་ཟད་དེ",
            "ཇི་ལྟར་བད་ཀན་གྱི་རབ་རིབ་ཅན་ལ་སྐྲ་ཤད་དུ་སྣང་བ་དེ་ཉིད་རབ་རིབ་དང་བྲལ་བའི་བློའི་ཡུལ་ན་",
            "ཅིར་ཡང་གྲུབ་པ་མེད་པར་གནས་པ་ལ་",
            "སྐྲའི་དེ་ཁོ་ན་ཉིད་དུ་བརྗོད་པ་བཞིན་ནོ།།",
            "ཇི་སྐད་དུ། ",
            "རབ་རིབ་མཐུ་ལས་སྐྲ་ཤད་ལ་སོགས་པ། །",
            " ངོ་བོ་ལོག་པ་གང་ཞིག་རྣམ་བརྟགས་པ། །",
            " དེ་ཉིད་བདག་ཉིད་གང་དུ་མིག་དག་པས། །",
            " མཐོང་བ་དེ་བཞིན་དེ་ཉིད་འདིར་ཤེས་གྱིས། །",
            " ཞེས་གསུངས་པ་བཞིན་ནོ།།",
            ""
        ],
        [
            "གསུམ་པ་བདེན་པ་གཉིས་ཀྱི་མཚན་ཉིད་",
            "ངེས་པར་བྱེད་པའི་ཚད་མ་བསམ་པ་།",
            "གལ་ཏེ་མཚན་གཞི་ཤེས་བྱ་ཙམ་ལ་",
            "ཇི་སྐད་བཤད་པའི་ཀུན་རྫོབ་ཀྱི་བདེན་པའི་",
            "མཚན་ཉིད་དེ་ཡོད་པ་དང༌། ",
            "ཇི་སྐད་བཤད་པའི་དོན་དམ་པའི་བདེན་པའི་མཚན་ཉིད་དེ་རྟེན་པའི་མཚན་གཞི་སྤྲོས་པ་དང་བྲལ་བའམ། ",
            "ཤེས་བྱའི་ཆོས་ལས་འདས་པར་ཚད་མའམ་",
            "བློ་གང་གིས་ངེས་པ་ཡིན་ཅེ་ན",
            "འདི་ལ་བདེན་པ་གཉིས་ཀྱི་མཚན་ཉིད་ངེས་པར་",
            "བྱེད་པའི་བློའམ་ཚད་མ་ངོས་གཟུང་བ་དང༌། ",
            "བློ་དེས་མཚན་ཉིད་ཇི་ལྟར་ངེས་པའི་",
            "ཚུལ་བསྟན་པ་གཉིས་ཀྱིས་ཤེས་པར་བྱ་བ་ལས། ",
            "དང་པོ་ལ་གཉིས་།",
            "གཞན་གྱི་ལུགས་དགག་པ་དང༌། ",
            "རང་གི་ལུགས་གཞག་པའོ།། ",
            "དང་པོ་ལ་རང་རྒྱུད་དུ་སྨྲ་བའི་དབུ་མ་པ་དག་",
            "རྒོལ་ཕྱིར་རྒོལ་གཉི་ག་ལ་གྲགས་པའི་",
            "དངོས་པོའི་སྟོབས་ཀྱིས་ཞུགས་པའམ། ",
            "འཛིན་སྟངས་མི་འཁྲུལ་བའི་ཚད་མ་ཉིད་ཀྱིས་",
            "ངེས་པ་ཡིན་ནོ་ཞེས་ཟེར་རོ། །",
            "དེ་ཇི་ལྟར་མི་འཐད་པའི་ཚུལ་ནི། ",
            "ཚད་མའི་སྒྲ་དོན་དང༌། ",
            "མཚན་ཉིད་དང༌། ",
            "ངེས་བྱེད་མི་འཐད་པས་དངོས་པོ་",
            "སྟོབས་ཞུགས་ཀྱི་ཚད་མ་སྤྱིར་དགག་པ་དང༌། ",
            "ཇི་ལྟར་བརྟགས་པ་ལྟར་གྱི་",
            "མངོན་སུམ་དང་རྗེས་སུ་དཔག་པ་དང༌། ",
            "ལུང་དང་ཉེར་འཇལ་གྱི་ཚད་མ་མི་འཐད་པས་",
            "བྱེ་བྲག་ཏུ་དགག་པའི་ཚུལ་དབུ་མའི་",
            "དེ་ཁོ་ན་ཉིད་གཏན་ལ་དབབ་པ་ལས་ཤེས་པར་བྱའོ།། ",
            "ཡང་ཁ་ཅིག",
            ""
        ],
        [
            "གལ་ཏེ་ངས་དམ་བཅས་འགའ་ཡོད།།",
            "དེས་ན་ང་ལ་སྐྱོན་དེ་ཡོད།།",
            "ང་ལ་དམ་བཅའ་མེད་པ་ན།།",
            "ང་ནི་སྐྱོན་མེད་ཁོ་ན་ཡིན།།",
            "ཅེས་པའི་ཚུལ་གྱིས་དབུ་མ་པ་ལ་རང་",
            "ཕྱོགས་ཁས་བླང་རྒྱུའི་ལྟ་བ་ཅི་ཡང་མེད་པས་",
            "དེ་སྒྲུབ་བྱེད་ཀྱི་ཚད་མའང་མེད་།",
            "གཞན་གྱིས་བརྟགས་པའི་མཐའ་ཐམས་ཅད་",
            "ཁས་ལེན་ནང་འགལ་གྱི་ཐལ་འགྱུར་གྱིས་",
            "འགོག་པ་ཡིན་ནོ་ཞེས་ཟེར་རོ། །",
            "འདི་ལའང་དོན་དམ་པ་བརྟགས་ཤིང་དཔྱད་པ་",
            "རིགས་པའི་ངོར་ཁས་བླང་བྱའི་",
            "ཆོས་མ་གྲུབ་པས་དེ་སྒྲུབ་བྱེད་ཀྱི་ཚད་མ་མེད་",
            "།"
        ],
        [
            "མ་དཔྱད་པའི་ཤེས་ངོ་ཀུན་རྫོབ་ཙམ་དུ་",
            "དབུ་མའི་དོན་རྟེན་འབྲེལ་ཡིན་པས་དང༌། ",
            "དབུ་མ་པའི་གང་ཟག་ཡོད་པས་དང༌། ",
            "དབུ་མའི་ངག་སྦྱོར་བས་དབུ་མ་པ་ལ་",
            "ཁས་བླང་བྱའི་ལྟ་བ་མེད་པར་མི་འཐད་པ་དང༌། ",
            "འཇིག་རྟེན་ནམ་ཕ་རོལ་ལ་གྲགས་པའི་ཚད་",
            "མ་ཙམ་ཡང་ཁས་མི་ལེན་ན་",
            "རང་གི་ཕྱོགས་ཀུན་རྫོབ་ཙམ་དུ་སྣང་ལ་",
            "རང་བཞིན་མེད་པ་སྒྱུ་མ་ལྟ་བུའི་",
            "རྟེན་ཅིང་འབྲེལ་པར་འབྱུང་བ་",
            "གཞག་པ་མི་འགྲུབ་པ་དང༌། ",
            "གཞན་ཕྱོགས་ཐ་སྙད་དུ་མེད་པ་དང༌། ",
            "ཡང་དག་པར་ཡོད་པའི་མཐའ་མི་བདེན་པར་",
            "ཤེས་བྱེད་མེད་པས་གཞན་ཕྱོགས་འགོག་འདོད་ཀྱི་བློ་མི་འཇུག་ཅིང༌། ",
            "ཕྱོགས་ཆོས་ཁྱབ་པ་བསལ་བ་གསུམ་ཁས་བླངས་པར་",
            "ཤེས་བྱེད་མེད་པས་ཐལ་འགྱུར་རྒོལ་བའི་",
            "ཡུལ་མི་འགྲུབ་ལཕ་རོལ་པོའི་ངག་སྔ་ཕྱི་འགལ་བར་",
            "ཤེས་བྱེད་མེད་པས་ཡུལ་ལ་ཐལ་བ་ཉིད་མི་འགྲུབ་པས་",
            "གཞན་ཕྱོགས་ཐལ་འགྱུར་གྱིས་འགོག་པའང་",
            "མི་འཐད་དོ་ཞེས་ཀྱང་དེ་ཉིད་དུ་བཤད་ཟིན་ཏོ།། ",
            "གཉིས་པ་རང་ལུགས་གཞག་པ་ནི། ",
            "དེ་ལྟར་དངོས་པོ་སྟོབས་ཞུགས་ཀྱི་",
            "ཚད་མ་ཀུན་རྫོབ་ཏུའང་མི་འཐད་ཅིང༌། ",
            "ཕ་རོལ་ལམ་འཇིག་རྟེན་ལ་གྲགས་པའི་",
            "ཚད་མ་ཙམ་ཁས་མ་བླངས་ན་",
            "ཀུན་རྫོབ་ཙམ་དུ་དགག་སྒྲུབ་ཀྱི་",
            "རྣམ་གཞག་གང་ཡང་མི་འགྲུབ་པས། ",
            "མངོན་སུམ་དང༌། ",
            "རྗེས་སུ་དཔག་པ་དང༌། ",
            "ལུང་དང༌། ",
            "ཉེ་བར་འཇལ་བ་ཞེས་བྱ་བ་འཇིག་རྟེན་ལ་",
            "གྲགས་པའི་ཚད་མ་བཞིས་ཐ་སྙད་ཙམ་དུ་",
            "ཕྱོགས་གཉིས་དགག་སྒྲུབ་ཀྱི་",
            "དོན་རྟོགས་པར་རྣམ་པར་འཇོག་པ་ཡིན་ནོ།།",
            ""
        ],
        [
            "དེ་ལ་མངོན་སུམ་ཚད་མ་ནི། ",
            "སྔར་མ་རྟོགས་པའི་དོན་མྱོང་བས་",
            "རྟོགས་པ་སྟེ་དེས་ཕྱི་དང་ནང་གིས་བསྡུས་པའི་",
            "མ་དཔྱད་པ་མངོན་གྱུར་གྱི་རྟེན་འབྲེལ་ཙམ་མཐོང་བས་",
            "གཙོ་བོ་ཐ་སྙད་དུ་མེད་པའི་མཐའ་སེལ་བ་ཡིན་ནོ།།",
            "རྗེས་དཔག་ནི། ",
            "ཚུལ་གསུམ་པའི་རྟགས་ལས་ལྐོག་ཏུ་གྱུར་པའི་དོན་རྟོགས་པ་།",
            "དེ་ཡང་རྟགས་གསུམ་ལ་བརྟེན་ནས་",
            "རྒྱུད་གཞན་གྱི་བློ་དང་འདུས་བྱས་མི་རྟག་པ་དང་",
            "ཆོས་བདག་མེད་པར་རྟོགས་པ་ལྟ་བུ་",
            "ཐ་སྙད་དུ་སྒྲུབ་པར་བྱེད་པའི་རྗེས་དཔག་གིས་",
            "དེ་དག་ཐ་སྙད་དུ་ཡང་མེད་པའི་མཐའ་སེལ་ལ",
            "གཅིག་དང་དུ་བྲལ་ལ་སོགས་པའི་",
            "རྟགས་ལས་ཡང་དག་པར་སྤྲོས་པའི་",
            "མཚན་མ་གང་དུའང་གྲུབ་པ་མེད་པར་",
            "རྟོགས་པ་ལྟ་བུ་ཡང་དག་པར་དགག་པ་བྱེད་པའི་",
            "རྗེས་དཔག་གིས་ཆོས་རྣམས་ཡང་དག་པར་",
            "ཡོད་པ་སྒྲོ་འདོགས་ཀྱི་མཐའ་སེལ་བ་ཡིན་ནོ།།",
            "དེ་ལ་དབུ་མའི་གཞུང་ནས་བཤད་པའི་",
            "རྗེས་དཔག་ཕལ་ཆེར་ཡང་དག་པར་",
            "དགག་པ་བྱེད་པ་གཙོ་ཆེ་བར་བལྟའོ།།",
            ""
        ],
        [
            "དེའི་རྟགས་རྣམས་ཚུལ་གསུམ་གཉི་ག་ལ་",
            "དངོས་པོ་སྟོབས་ཞུགས་ཀྱིས་གྲུབ་པའི་",
            "རྟགས་ཀྱིས་བསྒྲུབ་བྱ་རང་ཕྱོགས་བདེན་པར་",
            "འཇོག་པ་རང་རྒྱུད་དུ་མི་འཐད་པར་སྔར་བཤད་ཟིན་པས། ",
            "ཚུལ་གསུམ་ཕ་རོལ་གྱིས་ཁས་བླངས་པའམ་",
            "ཁས་བླངས་ཀྱི་མཐར་ཐུག་པ་ཐལ་འགྱུར་གྱི་",
            "རྟགས་དང་རྟགས་ལས་འོངས་པའི་",
            "བློ་ཕ་རོལ་ལ་གྲགས་པའི་རྗེས་སུ་དཔག་པ་ཡིན་ནོ།།",
            "ཁས་བླངས་ཀྱི་མཐར་ཐུག་པའི་དོན་ནི་",
            "དངོས་སུ་ཁས་མ་བླངས་ཀྱང་དོན་གྱིས་",
            "ཁས་བླངས་དགོས་སུ་སོང་བ་དང༌། ",
            "མ་དཔྱད་ན་ཚད་མས་གྲུབ་པ་ལྟར་",
            "སྣང་ཡང་དཔྱད་ན་རྟགས་འཛིན་གྱི་",
            "བློ་འཛིན་སྟངས་མི་འཁྲུལ་བའི་ཚད་མར་",
            "ཕ་རོལ་གྱི་ཁས་བླངས་ལ་ལྟོས་པའོ།།",
            "ཐལ་འགྱུར་གྱི་རྟགས་ཀྱི་དབྱེ་བ་ནི་",
            "ཕྱོགས་ཆོས་ཁྱབ་པ་ཕ་རོལ་ལ་གྲུབ་པའི་",
            "རྟགས་ཀྱིས་ཕ་རོལ་གྱི་ངོར་མཐའ་གཅིག་ཏུ་",
            "ངེས་པའི་དམ་བཅའ་བསྒྲུབས་ནས་",
            "གཞན་ཕྱོགས་སེལ་བ་གཞན་ལ་གྲགས་པའི་རྗེས་དཔག་དང༌། ",
            "ཕྱོགས་ཆོས་ཁྱབ་པ་བསལ་བ་གསུམ་",
            "ཕ་རོལ་ལ་གྲུབ་པས་ཕ་རོལ་གྱི་",
            "ངོར་བཟློག་པ་འཕངས་པའི་སྒོ་ནས་",
            "གཞན་ཕྱོགས་སེལ་བ་འགལ་བ་བརྗོད་པའི་ཐལ་འགྱུར་དང༌། ",
            "རྒྱུ་མཚན་མཚུངས་ཀྱང་རྒྱུ་མཚན་ཅན་མི་མཚུངས་པར་",
            "འདོད་པ་ལ་རྒྱུ་མཚན་མཚུངས་པའི་སྒོ་ནས་",
            "རྒྱུ་མཚན་ཅན་ཡང་མཚུངས་པར་",
            "བསྒྲེ་བ་རྒྱུ་མཚན་མཚུངས་པའི་འགོ་སྙོམས་དང༌། ",
            "དངོས་པོར་སྨྲ་བའི་སྒྲུབ་བྱེད་བསྒྲུབ་བྱ་དང་མཚུངས་པར་མ་གྲུབ་པ་དང༌། ",
            "དབུ་མ་པའི་ཕྱོགས་ལ་སྐྱོན་ཐམས་ཅད་བསྒྲུབ་བྱ་དང་",
            "མཚུངས་པར་མ་གྲུབ་པས་རྩོད་པའི་ཡན་ལག་གང་ལ་",
            "བརྩད་པའི་ཡུལ་དེ་ལ་མ་གྲུབ་པ་",
            "བསྒྲུབ་བྱ་དང་མཚུངས་པའི་མ་གྲུབ་པ་དང་བཞི་ཡིན་ལ",
            ""
        ],
        [
            "ཀུན་རྫོབ་ཏུ་དབུ་མ་པ་རང་གི་བློ་ངོར་",
            "མཐའ་གཅིག་ཏུ་ངེས་པ་བསྒྲུབ་པ་དང༌། ",
            "དགག་པ་འཕེན་པའང་ཡོད་མོད་ཀྱི། ",
            "དེ་ཕ་རོལ་ལ་གྲགས་པའི་",
            "ཚད་མ་ཙམ་གྱིས་གྲུབ་པ་ཡིན་གྱི། ",
            "དངོས་པོ་སྟོབས་ཞུགས་ཀྱིས་གྲུབ་པའི་",
            "མཐའ་གཅིག་ཏུ་ངེས་པ་དང་བཟློག་པ་འཕངས་པ་ནི། ",
            "ཀུན་རྫོབ་ཏུ་ཡང་མེད་པས་རང་རྒྱུད་དང་",
            "སྒྲུབ་བྱེད་འཕེན་པའི་ཐལ་འགྱུར་དུ་",
            "མི་འགྱུར་བར་ཤེས་པར་བྱའོ།། ",
            "གཞལ་བྱའི་གནས་གསུམ་སྟོན་པ་ལ་",
            "མངོན་སུམ་དང་རྗེས་སུ་དཔག་པ་དང་",
            "ལུང་གིས་མི་གནོད་ཅིང༌། ",
            "དེ་དག་གིས་གྲུབ་པ་བརྟག་པ་གསུམ་གྱིས་",
            "དག་པའི་སངས་རྒྱས་ཀྱི་བཀའ་འམ་",
            "སློབ་དཔོན་འཕགས་པའི་བསྟན་བཅོས་ལྟ་བུ། ",
            "ཡིད་ཆེས་པའི་ཚིག་ལས་ཤིན་ཏུ་",
            "ལྐོག་ཏུ་གྱུར་པའི་དོན་རྟོགས་པ་ལུང་གི་ཚད་མ་།",
            "དེ་ཡང་ཀུན་རྫོབ་རྒྱ་ཆེན་པོ་སྟོན་པ་",
            "དྲང་དོན་གྱི་ལུང་གིས་ཐ་སྙད་དུ་མེད་པའི་དང༌། ",
            "དོན་དམ་ཟབ་མོ་སྟོང་པ་ཉིད་སྟོན་པ་",
            "ངེས་དོན་གྱི་ལུང་གིས་ཡང་དག་པར་",
            "ཡོད་པ་སྒྲོ་འདོགས་ཀྱི་མཐའ་སེལ་བར་བལྟའོ།།",
            "མཐོང་བའི་དཔེ་ལས་མ་མཐོང་བའི་དོན་ལ་",
            "འདྲ་བའི་ཆ་འཇལ་བ་ནི་ཉེ་བར་འཇལ་བའི་ཚད་མ་།",
            "སྒྱུ་མ་ལ་སོགས་པ་སྣང་ཡང་རང་བཞིན་མེད་པའི་",
            "དཔེས་ཡང་དག་པར་ཡོད་པའི་དང༌། ",
            "རང་བཞིན་མེད་ཀྱང་ཐ་སྙད་དུ་སྣང་བའི་",
            "དཔེས་ཐ་སྙད་དུ་མེད་པ་སྐུར་འདེབས་ཀྱི་མཐའ་སེལ་བ་ཡིན་ནོ།། ",
            "གཉིས་པ་བློ་དེ་དག་གིས་ཇི་སྐད་བཤད་པའི་",
            "བདེན་པ་གཉིས་ཀྱི་མཚན་གཞི་ལ་",
            "མཚན་ཉིད་ཇི་ལྟར་ངེས་པའི་ཚུལ་ནི། ",
            "ཕྱི་ནང་གི་ཆོས་རྣམས་ལ་",
            "སྔར་བཤད་པའི་རིགས་པའི་ཤེས་པས་གཞིགས་ན་",
            ""
        ],
        [
            "དངོས་པོ་དང་དངོས་མེད་ལ་སོགས་པ་",
            "བདེན་པའི་སྤྲོས་པ་གང་ཡང་མ་རྙེད་པས་",
            "དོན་དམ་པའི་མཚན་ཉིད་དཔྱད་བཟོད་",
            "བརྟེན་པའི་མཚན་གཞི་ཤེས་བྱ་ལ་",
            "མི་སྲིད་པར་གྲུབ་ལདེ་ཉིད་ཀྱིས་",
            "རྟེན་མེད་པའི་མཚན་ཉིད་ཀྱང་མེད་པར་",
            "གྲུབ་པས་དོན་དམ་པའི་བདེན་པ་",
            "མཚན་མཚོན་གཞི་གསུམ་གྱི་སྤྲོས་པ་",
            "ཐམས་ཅད་དང་བྲལ་བར་གྲུབ་ཅིང༌། ",
            "རིགས་པས་དཔྱད་ན་བདེན་པར་ཡོད་པ་",
            "ཁེགས་ཀྱང་མ་དཔྱད་པའི་བློ་ངོ་ན་",
            "སྣང་བར་འཇིག་རྟེན་གྱི་མངོན་སུམ་ལ་སོགས་པ་",
            "ཉིད་ཀྱིས་གྲུབ་པས་སྣང་བཅས་ཀྱི་བློའི་",
            "ཡུལ་ཐམས་ཅད་བརྫུན་པ་སྒྱུ་མ་ལྟ་བུ་དང༌། ",
            "བློ་འཁྲུལ་བར་གྲུབ་པར་མཚན་གཞི་ཤེས་བྱ་ཙམ་",
            "ཀུན་རྫོབ་ཀྱི་མཚན་ཉིད་ཐ་སྙད་ཀྱི་ཤེས་པ་",
            "འཁྲུལ་པའི་ཡུལ་དུ་བདེན་པ་དང་ལྡན་པར་ངེས་པ་ཡིན་ནོ།།",
            "དེ་དག་ནི་བསྟན་བཅོས་ཀྱི་སྤྱིའི་དོན་ཡིན་ནོ།། ",
            "རབ་ཏུ་བྱེད་པ་དང་པོ། ",
            "རྐྱེན་བརྟག་པ། ",
            "ད་ནི་རབ་ཏུ་བྱེད་པ་སོ་སོའི་གཞུང་བཤད་པར་བྱ་།",
            ""
        ],
        [
            "དེ་ལ་རབ་ཏུ་བྱེད་པ་རེ་རེ་ལ་འབྲེལ་དགོད་པ་དང༌། ",
            "གཞུང་བཤད་པ་དང༌། ",
            "དེའི་སྤྱིའི་དོན་བསྡུ་བ་གསུམ་གསུམ་གྱིས་ཤེས་པར་བྱ་བ་ལས། ",
            "རེ་ཞིག་རབ་ཏུ་བྱེད་པ་དང་པོ་",
            "རྐྱེན་བརྟག་པའི་འབྲེལ་དགོད་པ་།",
            "ཟབ་མོའི་མདོའི་འབྲེལ་དང༌། ",
            "རབ་ཏུ་བྱེད་པའི་འབྲེལ་དགོད་པ་གཉིས་ལས། ",
            "དང་པོ་༼ཟབ་མོའི་མདོའི་འབྲེལ་༽ནི། ",
            "བཅོམ་ལྡན་འདས་ཉིད་ཀྱིས། ",
            "སློབ་དཔོན་ཀླུ་སྒྲུབ་ཐེག་པ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པའི་",
            "ཚུལ་གསལ་བར་བྱེད་པར་ལུང་བསྟན་པས། ",
            "འདིའི་རབ་ཏུ་བྱེད་པ་ཐམས་ཅད་ཀྱིས་ཀྱང་",
            "ཡུམ་རྒྱས་འབྲིང་བསྡུས་གསུམ་གྱི་སྙིང་པོའི་",
            "དོན་ཤེས་རབ་ཀྱི་དམིགས་པ་ཆོས་ཐམས་ཅད་",
            "རང་བཞིན་སྟོང་པ་ཉིད་རིགས་པའི་སྒོ་ནས་",
            "གཏན་ལ་འབེབས་པར་བྱེད་པ་ཡིན་ལ",
            "བྱེ་བྲག་ཏུ་རབ་ཏུ་བྱེད་པ་འདིས་",
            "ཆོས་ཐམས་ཅད་རང་བཞིན་གྱིས་སྐྱེ་བ་མེད་པར་",
            "གསུངས་པའི་དོན་རིགས་པས་ཡང་དག་པར་",
            "མཐའ་བཞིའི་སྐྱེ་བ་བཀག་པའི་སྒོ་ནས་",
            "བསྒྲུབས་པས་སྐྱེ་མེད་སྟོན་པ་རིགས་པས་",
            "གནས་པའི་ཆོས་ཉིད་དོན་དམ་སྟོན་པ་ངེས་དོན་དང༌། ",
            "སྐྱེ་སོགས་བསྟན་པ་བརྫུན་པ་ཀུན་རྫོབ་སྟོན་པ་",
            "དྲང་དོན་དུ་བསྒྲུབ་པའི་ཕྱིར་ཡིན་ལ",
            "གཉིས་པ་",
            "༼རབ་ཏུ་བྱེད་པའི་འབྲེལ་དགོད་པ་༽ནི། ",
            "དེ་ལྟར་སྐྱེ་བའི་སྤྲོས་པ་རིགས་ངོར་ཁེགས་པ་ན་",
            "བོང་བུའི་རྭ་ལ་སོགས་པ་ལྟར་མ་སྐྱེས་པ་ལ་",
            "ཁྱད་པར་གྱི་ཆོས་འགག་པ་ལ་སོགས་མི་འཐད་པས། ",
            "འགག་པ་ལ་སོགས་པའི་སྤྲོས་པ་ཐམས་ཅད་",
            "ཤུགས་ལ་དགག་པར་བྱ་བའི་ཕྱིར་སྐྱེ་བ་",
            "འགོག་པ་ཐོག་མར་གསུངས་པ་ཡིན་ནོ།།",
            "དེ་ལྟར་ན་རབ་ཏུ་བྱེད་པ་འདིས་",
            "རིགས་ངོར་སྤྲོས་པ་མཐའ་དག་ཁེགས་པས་",
            "ཆོས་ཉིད་དོན་དམ་ནམ་མཁའ་ལྟར་",
            "རྟོགས་པ་སྣང་མེད་ཀྱི་ཤེས་རབ་དང༌། ",
            "སྐྱེ་འགག་ལ་སོགས་པར་",
            "སྣང་བའི་ཆོས་ཐམས་ཅད་དཔྱད་ན་",
            ""
        ],
        [
            "མི་འཐད་བཞིན་དུ་སྣང་བ་ཀུན་རྫོབ་ཏུ་གྲུབ་པས་",
            "ཆོས་ཅན་ཀུན་རྫོབ་སྒྱུ་མ་ལྟར་རྟོགས་པ་",
            "སྣང་བཅས་ཀྱི་ཤེས་རབ་སྐྱེད་པར་བྱེད་པ་ཡིན་ལ",
            "དེ་ཉིད་རབ་ཏུ་བྱེད་པ་ཀུན་ལ་སྦྱར་བར་བྱའོ།། ",
            "༼གཉིས་པ་༽གཞུང་གི་དོན་བཤད་པ་ལ་གཉིས་།",
            "མཐའ་བཞིའི་སྐྱེ་བ་སྤྱིར་དགག་པ་དང༌། ",
            "གཞན་ལས་སྐྱེ་བ་བྱེ་བྲག་ཏུ་དགག་པའོ།།",
            "དང་པོ་༼མཐའ་བཞིའི་སྐྱེ་བ་སྤྱིར་དགག་པ་༽ལ་གསུམ་།",
            "དམ་བཅའ་བ་བསྟན་པ་དང༌། ",
            "དེ་རིགས་པས་བསྒྲུབ་པ་དང༌། ",
            "བཀག་པ་ལ་སྐྱོན་སྤང་བའོ།།",
            ""
        ],
        [
            "དང་པོ་༼དམ་བཅའ་བ་བསྟན་པ་༽ནི། ",
            "བདག་ལས་མ་ཡིན་གཞན་ལས་མིན།། ",
            "གཉིས་ལས་མ་ཡིན་རྒྱུ་མེད་མིན།། ",
            "དངོས་པོ་གང་དག་གང་ན་ཡང༌། །",
            " སྐྱེ་བ་ནམ་ཡང་ཡོད་མ་ཡིན།། ",
            "ཅེས་པའི་ཚིགས་སུ་བཅད་པ་།",
            "འདི་ལ་གཞན་དག་ཕྱེད་ཕྱི་མའི་བསྒྲུབ་བྱ་ལ་",
            "སྔ་མ་གཏན་ཚིགས་སུ་སྦྱར་བས་",
            "མཐའ་བཞི་སྐྱེ་བྲལ་བྱེད་པ་བསྒྲུབ་པར་འཆད་པ་ལྟར་ནི་མི་བྱ་།",
            "སྐྱེ་བ་ལ་མཐའ་ལྔ་པའི་དོགས་པ་མེད་པས་",
            "མཐའ་བཞིའི་སྐྱེ་བ་མེད་པར་གྲུབ་པའི་ཤུགས་ལ་",
            "སྤྱིར་སྐྱེ་བ་ཙམ་མེད་པར་འགྲུབ་པས། ",
            "དེ་སྒྲུབ་པ་ལ་མཐའ་བཞི་སྐྱེ་བྲལ་རྟགས་སུ་བསྟན་པ་དོན་མེད་པའི་ཕྱིར་དང༌། ",
            "བྱེད་པ་རྟགས་སུ་སྟོན་པའི་ཚིག་མེད་པས་ཡི་གེའི་དོན་མ་ཡིན་པའི་ཕྱིར་རོ། །",
            "དེས་ན་འདིར་དངོས་པོ་གང་དག་གང་ན་ཡང༌། ",
            "བདག་ལས་སྐྱེ་བ་ནམ་ཡང་ཡོད་པ་མ་ཡིན་ཅེས་པ་ལ་སོགས་པ་སྦྱར་ནས་",
            ""
        ],
        [
            "ལས་སུ་བསྒྲུབ་པ་དམ་བཅའ་བའི་ཚིག་ཏུ་མཛད་པ་ཡིན་པས་",
            "ཡི་གེའི་བཀོད་པའང་མཐར་གནས་ཀྱི་མ་ཡིན་མི་མངོན་པར་བྱས་ལ་",
            "གཞུང་འགའ་ཞིག་ལས། ",
            "དངོས་པོ་གང་དག་གང་ན་ཡང༌། །",
            " སྐྱེ་བ་ནམ་ཡང་ཡོད་པ་ལྟ། །",
            " བདག་ལས་མ་ཡིན་གཞན་ལས་མིན།། ",
            "གཉིས་ལས་མ་ཡིན་རྒྱུ་མེད་མིན།། ",
            "ཅེས་འདོན་པ་ལྟར་འདོན་པ་བསྒྱུར་བར་བྱའོ།། ",
            "འདི་ལ་དམ་བཅའ་བ་བཞི་པོའི་ཚིག་བཤད་པ་དང༌། ",
            "སྐྱེ་བ་འགོག་པའི་དམ་བཅའ་བཞིར་གྲངས་ངེས་པ་བསམ་པ་དང༌། ",
            "དབུ་མ་པ་ལ་",
            "དམ་བཅའ་མེད་པ་དང་འགལ་བ་སྤང་བ་གསུམ་གྱིས་ངེས་པར་བྱ་བའོ།།",
            "དང་པོ་༼དམ་བཅའ་བ་བཞི་པོའི་ཚིག་བཤད་པ་།",
            ""
        ],
        [
            "གང་དག་ནི་བརྟེན་པ་ཕྱི་ནང་གི་དངོས་པོ་བརྗོད་པའི་ཚིག་སྟེ་",
            "སུ་དག་ཅེས་པའི་རྣམ་གྲངས་སོ།།",
            "གང་ན་ཡང་ནི་རྟེན་གྱི་ཚིག་སྟེ་",
            "ཡུལ་ལ་མ་གྲུབ་པའི་མཐའ་འགའ་ཞིག་ན་ཞེས་པའི་དོན་ཏོ།།",
            "ནམ་ཡང་ནི་དུས་གཞར་ཡང་ཞེས་པའོ།། ",
            "གཉིས་པ་༼སྐྱེ་བ་འགོག་པའི་དམ་བཅའ་བཞིར་གྲངས་ངེས་པ་བསམ་པ་༽ནི། ",
            "གྲངས་ཅན་དང༌། ",
            "རང་གི་སྡེ་པ་དངོས་པོར་སྨྲ་བ་དང༌། ",
            "གཙོ་བོ་དབང་ཕྱུག་དང་བཅས་པར་སྨྲ་བ་དང༌། ",
            "རྒྱང་འཕེན་ནམ་སྤྱོད་པ་བ་ལ་རིམ་པ་ལྟར་མཐའ་བཞི་ལས་སྐྱེ་བ་གྲགས་ཤིང༌། ",
            "སྐྱེ་བ་ལ་དངོས་སུ་གྲགས་པའི་ལོག་རྟོག་ལྔ་པ་མེད་པས་",
            "དངོས་སུ་གྲགས་པའི་ལོག་རྟོག་འགོག་པ་ལ་བཞི་ཁོ་ན་འཚམ་པས་སམ། ",
            "ཡང་ན་སྐྱེ་བའི་དོགས་པའི་མཐའ་འགོག་པ་ལ་བཞི་ཁོ་ན་འཚམ་པས་",
            "དགག་པའི་དམ་བཅའ་བཞི་མཛད་པ་ཡིན་ཏེ",
            "སྐྱེ་བ་ཙམ་ལ་རྒྱུ་ལ་ལྟོས་མི་ལྟོས་གཉིས་དང༌། ",
            "ལྟོས་པ་ལ་རྒྱུ་ཙམ་ལ་འབྲས་བུ་དང་",
            "རྫས་ཐ་དད་མི་དད་གཉིས་དངོས་འགལ་ཡིན་པས་",
            "ཕུང་པོ་གསུམ་པ་མི་སྲིད་ཅིང༌། ",
            "དེ་ལ་འབྲས་བུ་དང་",
            "རྫས་ཐ་མི་དད་པ་ཁོ་ནའི་དང༌། ",
            "ཐ་དད་པ་ཁོ་ནའི་དང༌། ",
            "དེ་གཉི་ག་ལས་སྐྱེ་བའི་དོགས་པ་གསུམ་",
            "སྲིད་ཅིང་དོགས་པ་གཞན་མི་སྲིད་པའི་ཕྱིར་རོ། །",
            " གསུམ་པ་༼དབུ་མ་པ་ལ་དམ་བཅའ་མེད་པ་དང་འགལ་བ་སྤང་བ་༽ནི། ",
            "ཁ་ཅིག་དབུ་མ་པ་ལ་དམ་བཅའ་མེད་ཅེས་པ་ཡོངས་གཅོད་བསྒྲུབ་པའི་དམ་བཅའ་མེད་པ་ཡིན་གྱི། ",
            "རྣམ་གཅད་དགག་པའི་དམ་བཅའ་ཙམ་མེད་པ་མ་ཡིན་པས་མི་འགལ་ལོ་ཞེས་དང༌། ",
            "ཡང་ཁ་ཅིག་རྣམ་གཅད་དགག་པའི་དམ་བཅའ་ཡང་",
            "ཕ་རོལ་གྱི་ལོག་རྟོག་དགག་པར་འདོད་ནས་",
            "དེའི་ངོར་བྱས་པ་ཡིན་གྱི། ",
            "དབུུ་མ་པ་རང་ལ་དགག་པའི་དམ་བཅའ་ཙམ་ཡང་མེད་དོ་ཞེས་ཟེར་རོ། །",
            "དེ་གཉི་ག་ཡང་རིགས་པས་མི་འཐད་ཅིང་",
            "སློབ་དཔོན་གྱི་དགོངས་པ་མ་ཡིན་ཏེ",
            ""
        ],
        [
            "དགག་བྱ་ཅི་ཡང་མེད་པས་ན།།",
            "ང་ནི་ཅི་ཡང་མི་འགོག་།",
            "ཞེས་པའི་ཚུལ་གྱིས་དོན་དམ་པར་དགག་བྱ་འགོག་བྱེད་མ་གྲུབ་པས་",
            "རྣམ་གཅད་དགག་པའི་དམ་བཅའ་ཡང་མི་འཐད་ཅིང༌། ",
            "ཀུན་རྫོབ་ཏུ། ",
            "མ་རིག་ནས་བརྩམས་རྒ་བ་ཡི། །",
            " མཐར་ཐུག་ཡན་ལག་བཅུ་གཉིས་ཀྱི། །",
            " རྟེན་ནས་འབྱུང་བའི་བྱ་བ་ནི། །",
            " ཁོ་བོས་རྨི་ལམ་སྒྱུ་འདྲར་འདོད།། ",
            "ཅེས་པ་ལྟར་",
            "སྒྱུ་མ་ལྟ་བུའི་རྟེན་འབྲེལ་ཁས་བླངས་དགོས་པས་",
            "ཡོངས་གཅོད་བསྒྲུབ་པའི་དམ་བཅའ་ཡང་ཡོད་པའི་ཕྱིར་དང༌། ",
            "ཕ་རོལ་པོའི་ལོག་རྟོག་བཟློག་པར་འདོད་ནས་",
            "དེའི་ངོར་དབུ་མ་པས་",
            "བརྗོད་པ་ཉིད་ཀུན་རྫོབ་ཏུ་དབུ་མ་པའི་རྣམ་གཅད་དགག་པའི་དམ་བཅའ་ཡིན་པའི་ཕྱིར་རོ། །",
            "དེའི་ཕྱིར་སློབ་དཔོན་གྱི་དགོངས་པའམ་",
            "ཡང་དག་པའི་ལན་ནི་",
            "དབུ་མ་པའི་ཚུལ་ལ་དོན་དམ་པར་དགག་སྒྲུབ་ཀྱི་དམ་བཅའ་གང་ཡང་མེད་མོད་ཀྱི་",
            "ཁོ་བོ་ཅག་གིས་ཀྱང་དོན་དམ་པར་དགག་སྒྲུབ་ཀྱི་དམ་བཅའ་གང་ཡང་བྱས་པ་མེད་ལ",
            "ཀུན་རྫོབ་ཙམ་དུ་འདིར་སྐབས་སུ་བབ་པ་རྣམ་གཅད་དགག་པའི་དམ་བཅའ་ཙམ་དང༌། ",
            "སྤྱིར་ཡོངས་གཅོད་བསྒྲུབ་པའི་དམ་བཅའ་ཡང་བྱས་མོད་ཀྱི། ",
            "ཐ་སྙད་ཁས་ནི་མ་བླངས་པར་ངེད་ཅག་འཆད་པར་མི་བྱེད་དོ།།",
            ""
        ],
        [
            "ཞེས་པའི་ཚུལ་གྱིས་ཀུན་རྫོབ་ཏུ་དབུ་མ་པ་ལ་",
            "དགག་སྒྲུབ་གཉི་གའི་དམ་བཅའ་མེད་པར་ཁས་མི་ལེན་ཏོ།།",
            "དེ་ལའང་ཆོས་རྣམས་ཀུན་རྫོབ་ཏུ་སྣང་ལ་",
            "རང་བཞིན་མེད་པ་སྒྱུ་མ་ལྟ་བུ་ཡིན་ཞེས་པ་ལ་སོགས་པ་",
            "ཀུན་རྫོབ་པའི་ཡུལ་ལ་དང༌། ",
            "ཆོས་རྣམས་དོན་དམ་པར་སྐྱེ་བ་མེད་པའམ། ",
            "སྤྲོས་པ་དང་བྲལ་བ་དང༌། ",
            "ཁས་ལེན་ཐམས་ཅད་དང་བྲལ་བ་ཡིན་ནོ་ཞེས་པ་",
            "ལ་སོགས་པ་ལྟ་བུ་",
            "དོན་དམ་པའི་ཡུལ་ལ་",
            "ཀུན་རྫོབ་ཏུ་དམ་བཅའ་བྱེད་པ་གཉིས་ལས། ",
            "དང་པོ་ནི། ",
            "དེ་ལྟར་ཞི་བས་འདོད་པས་དམ་བཅའ་མཚན་ཉིད་པ་ཡིན་ལ",
            "གཉིས་པ་ནི། ",
            "དགག་སྒྲུབ་ཀྱི་སྤྲོས་པ་གང་གི་ཡང་",
            "ངོ་བོར་མ་གྲུབ་པར་གནས་པ་ལ་",
            "སྐྱེ་བ་ལ་སོགས་པར་ཡོད་པར་འདོད་པའི་ལོག་རྟོག་བསལ་བར་འདོད་།",
            "སྐྱེ་བ་མེད་པ་ལ་སོགས་པའི་མིང་གིས་སྒྲོ་བཏགས་ནས་",
            "བསྟན་པ་ཡིན་པས་སྒྲོ་བཏགས་ཀྱི་དམ་བཅའ་ཡིན་གྱི། ",
            "དོན་དམ་པར་སྐྱེ་བ་དང་",
            "སྤྲོས་པ་དང་",
            "ཁས་ལེན་ལ་སོགས་པ་བཀག་པའི་མཚན་མ་ཙམ་དུ་ཡང་",
            "ཞི་བས་མི་འདོད་པས་",
            "དེ་དགག་པའི་དམ་བཅའ་མཚན་ཉིད་པ་མ་ཡིན་པའི་ཕྱིར་",
            "དོན་དམ་པར་དགག་སྒྲུབ་ཀྱི་དམ་བཅའ་གཉི་ག་མེད་པར་བསྟན་པ་དང་",
            "མི་འགལ་བར་ཤེས་པར་བྱའོ།།",
            ""
        ],
        [
            "གཉིས་པ་དེ་དག་རིགས་པས་བསྒྲུབ་པ་ལ་བཞི་ལས། ",
            "དང་པོ་གྲངས་ཅན་དག་སྒྲ་ལ་སོགས་པའི་རྣམ་འགྱུར་རྣམས་དེའི་བདག་ཉིད་དུ་གྱུར་པའི་གཙོ་བོ་ལས་སྐྱེ་བར་སྨྲ་བས་དེ་དགག་པ་ལ་གཉིས་།",
            "བརྟགས་ཤིང་དཔྱད་པ་རིགས་པའི་ངོར་དང༌། ",
            "མ་དཔྱད་པ་འཇིག་རྟེན་གྱི་ངོར་དགག་པའོ།།",
            "དང་པོ་",
            "༼བརྟགས་ཤིང་དཔྱད་པ་རིགས་པའི་ངོར་༽ལའང་རང་ལས་སྐྱེ་བ་དོན་མེད་པ་དང༌། ",
            "སྐྱེ་ན་ཧ་ཅང་ཐལ་བ་གཉིས་ལས། ",
            "དང་པོ་",
            "༼རང་ལས་སྐྱེ་བ་དོན་མེད་པ་༽ནི། ",
            "སྐྱེ་བ་འདི་ནི་མ་སྐྱེས་པས། །",
            " རང་གི་བདག་ཉིད་ཇི་ལྟར་སྐྱེ། །",
            " ཅི་སྟེ་སྐྱེས་པས་སྐྱེད་ཅེ་ན། ",
            "སྐྱེས་ན་ཅི་ཞིག་བསྐྱེད་དུ་ཡོད།། ",
            "ཅེས་པའི་ཚུལ་གྱིས་རང་མ་གྲུབ་ན་",
            "ནམ་མཁའི་ཨུཏྤལ་ལྟར་ངོ་བོ་མེད་པ་ལ་རང་སྐྱེད་པའི་ནུས་པ་མི་འཐད་ཅིང༌། ",
            "གྲུབ་ན་",
            ""
        ],
        [
            "སྐྱེ་བ་དོན་མེད་པར་འགྱུར་ཏེ་",
            "རང་གི་ངོ་བོ་ཐོབ་ཟིན་པའི་ཕྱིར་རོ། །",
            "གལ་ཏེ་ངོ་བོ་གྲུབ་ཀྱང་མངོན་པར་གསལ་བར་འབྱུང་བས་སྐྱེ་བ་དོན་དང་བཅས་སོ་ཞེ་།",
            "མ་ཡིན་ཏེ་ངོ་བོའི་སྒོ་ནས་གྲུབ་ཟིན་པ་སྐྱེ་བ་དོན་མེད་པར་འགྱུར་།",
            "གསལ་བའི་ལྡོག་པ་ནས་སྐྱེ་ན་འབྲས་བུ་རྒྱུའི་བདག་ཉིད་དུ་ཡོད་པ་སྐྱེ་བའི་ཕྱོགས་ཉམས་པར་འགྱུར་བའི་ཕྱིར་རོ། །",
            " གཉིས་པ་",
            "༼སྐྱེ་ན་ཧ་ཅང་ཐལ་བ་༽ལ་བཞི་ལས། ",
            "མ་གྲགས་པའི་དོན་ཐོབ་པ་ནི། ",
            "འབྲས་བུ་མྱུ་གུ་རྒྱུའི་སྟེང་ན་རང་གི་བདག་ཉིད་དུ་གྲུབ་པ་སྐྱེ་།",
            "རྒྱུ་ས་བོན་ཡང་རང་གི་བདག་ཉིད་ལས་རྟག་ཏུ་རང་གི་བདག་ཉིད་དུ་སྐྱེ་བར་འགྱུར་།",
            "རང་གི་བདག་ཉིད་དུ་ཡོད་པའི་ཕྱིར་རོ། །",
            "ཁྱབ་པ་མ་གྲུབ་ཅེས་ནི་བརྗོད་པར་མི་ནུས་ཏེ་",
            ""
        ],
        [
            "འབྲས་བུ་མྱུ་གུ་དང་རྒྱུ་མཚན་མཚུངས་པའི་ཕྱིར་རོ། །",
            "མི་མཚུངས་ཏེ་",
            "འབྲས་བུ་མྱུ་གུ་ནི་རྒྱུའི་སྟེང་ན་མི་གསལ་བར་ཡོད་པས་གསལ་བར་སྐྱེ་།",
            "རྒྱུ་ས་བོན་གསལ་བར་གྲུབ་ཟིན་པས་ཡང་སྐྱེ་བ་དོན་མེད་དོ་སྙམ་།",
            "དེ་ལྟ་ན་འབྲས་བུའི་ངོ་བོ་གྲུབ་ཟིན་སྐྱེ་བ་ལའང་དགོས་པ་ཅི་ཞིག་ཡོད་།",
            "སྔར་མངོན་པར་གསལ་བར་མ་གྲུབ་པས་དེའི་རང་བཞིན་དུ་སྐྱེ་ན་ངོ་བོ་སྔར་མེད་སྐྱེ་བར་ཡང་ཇི་ལྟར་མི་རུང་ཞེས་བསྒྲེ་བར་བྱའོ།། ",
            "གཉིས་པ་གྲགས་པའི་དོན་མ་ཐོབ་པ་ནི། ",
            "དེའི་ཕྱིར་འབྲས་བུ་མྱུ་གུ་ལ་སོགས་པ་གཏན་མི་སྐྱེ་བར་འགྱུར་ཏེ་",
            ""
        ],
        [
            "རྒྱུ་ས་བོན་འགག་པ་སྔོན་དུ་མ་སོང་བའི་ཕྱིར་རོ། །",
            "ཁྱབ་པ་མ་གྲུབ་ཅེས་ནི་བརྗོད་པར་མི་ནུས་ཏེ",
            "གྲུབ་པའི་མཐའ་ལས་ཀྱང༌། ",
            "འབྲས་བུ་སྐྱེ་བ་ལ་དེ་མ་ཐག་པའི་རྐྱེན་རྒྱུ་འགག་པ་སྔོན་དུ་འགྲོ་བར་བརྗོད་པའི་ཕྱིར་དང༌། ",
            "རྒྱུ་མ་འགགས་པར་འབྲས་བུ་འབྱུང་ན་རྒྱུ་འབྲས་དུས་མཉམ་པར་འགྱུར་ལ་",
            "དེ་ལ་ཕན་གདགས་བྱ་འདོགས་བྱེད་མེད་པས་འབྲས་བུ་རྒྱུ་མེད་དུ་འགྱུར་བས་རིགས་པ་དང་འགལ་བའི་ཡང་ཕྱིར་རོ། །",
            " གསུམ་པ་རྒྱུ་འབྲས་ངོ་བོ་འཆོལ་བར་འགྱུར་བ་ནི། ",
            "རྒྱུ་ས་བོན་དང་འབྲས་བུ་མྱུ་གུ་གཉིས་ཁྱེད་རང་ལ་གྲགས་པའི་མངོན་སུམ་གྱིས་དབྱིབས་དང༌། ",
            "ཁ་དོག་དང༌། ",
            "རོ་དང༌། ",
            "ནུས་པ་དང༌། ",
            "སྨིན་པ་ལ་སོགས་པ་ཐ་དད་དུ་དམིགས་བཞིན་དུ། ",
            "དེ་དག་ཐ་དད་མེད་པར་འགྱུར་ཏེ",
            "དུང་དང་དཀར་པོ་ལྟར་ངོ་བོ་དབྱེར་མེད་པའི་ཕྱིར་རོ། །",
            "ཁྱབ་པ་མ་གྲུབ་ཅེས་ཀྱང་བརྗོད་པར་ནུས་པ་མ་ཡིན་།",
            "སྒོག་སྐྱའི་ས་བོན་དང་ཆུ་ཤིང་གི་མྱུ་གུ་ལྟར་ཐ་དད་ཀྱི་མཚན་ཉིད་ཆོས་འགལ་བ་དང་ལྡན་པ་རྫས་གཅིག་ཏུ་མི་རུང་བའི་ཕྱིར་རོ། །",
            "གལ་ཏེ་ཡང་ས་བོན་དང་མྱུ་གུའི་དབྱིབས་ལ་སོགས་པའི་གནས་སྐབས་ལ་ཆོས་འགལ་བ་ཡོད་པས་",
            "གནས་སྐབས་ཐ་དད་ཀྱང་དེ་གཉིས་ཀྱི་རང་བཞིན་ལ་ཆོས་འགལ་བ་མེད་པས་རང་བཞིན་གཅིག་ཡིན་ནོ་ཞེ་།",
            "མ་ཡིན་ཏེ་དབྱིབས་ལ་སོགས་པའི་གནས་སྐབས་དེ་དག་ལས་ངོ་བོ་ཐ་དད་པའི་དེ་གཉིས་ཀྱི་རང་བཞིན་བལྟར་རུང་མ་དམིགས་པས་མེད་།",
            ""
        ],
        [
            "ངོ་བོ་དབྱེར་མེད་ཡིན་ན",
            "འང་གནས་སྐབས་བཞིན་དུ་རང་བཞིན་ལའང་ཆོས་འགལ་བ་ཡོད་དགོས་པས་རང་བཞིན་གཅིག་ཏུ་མི་རུང་བའི་ཕྱིར་རོ། །",
            "འདི་ཉིད་ཀྱིས་ཁ་ཅིག་ས་བོན་དང་མྱུ་གུ་གཉིས་ཁ་དོག་ལ་སོགས་པའི་",
            "ཡོན་ཏན་ཐ་དད་ཀྱང་ཡོན་ཏན་ཅན་གྱི་རྫས་ཐ་མི་དད་པར་སྨྲ་བའང་བསལ་བ་ཡིན་ནོ།། ",
            "བཞི་པ་བློ་ལ་སྣང་བ་མཚུངས་པར་འགྱུར་བ་ནི། ",
            "ས་བོན་དང་མྱུ་གུ་གཉིས་བློ་གཅིག་ལ་སྣང་མི་སྣང་གཉིས་མེད་པར་འགྱུར་།",
            "དུང་གི་དཀར་པོ་དང་ཟླུམ་པོ་ལྟར་ངོ་བོ་དབྱེར་མེད་ཡིན་པའི་ཕྱིར་རོ། །",
            "འདོད་པར་ནི་མི་ནུས་ཏེ་",
            "སྦྱང་ན་ས་བོན་དམིགས་ཀྱང་མྱུ་གུ་མ་དམིགས་ཤིང༌། ",
            "ཞིང་སྟེང་ན་མྱུ་གུ་དམིགས་ཀྱང་ས་བོན་མ་དམིགས་པའི་མངོན་སུམ་གྱིས་བསལ་བའི་ཕྱིར་རོ། །",
            "དེས་ན་ཤེས་པ་གཅིག་ལ་སྣང་མི་སྣང་ཆོས་འགལ་བ་དང་ལྡན་པའི་ཕྱིར་ངོ་བོ་གཅིག་མ་ཡིན་ནོ།།",
            ""
        ],
        [
            "གཉིས་པ་",
            "༼མ་དཔྱད་པ་འཇིག་རྟེན་གྱི་ངོར་དགག་པ་༽ནི། ",
            "མ་དཔྱད་པ་འཇིག་རྟེན་གྱི་ཐ་སྙད་དུའང་བདག་ལས་སྐྱེ་བ་མེད་དེ་",
            "རྒྱུ་འགགས་ནས་མ་མཐོང་ཡང་དེའི་འབྲས་བུ་མཐོང་བས་།",
            "མ་དཔྱད་པ་འཇིག་རྟེན་པའི་བློས་ཀྱང་དེ་དག་རྫས་གཅིག་ཏུ་མི་འཛིན་པའི་ཕྱིར་རོ། །",
            "རིགས་པ་དེ་དག་ཉིད། དེ་ནི་དེ་ལས་འབྱུང་ན་",
            "ཡོན་ཏན་འགའ་ཡང་ཡོད་མ་ཡིན།། ",
            "སྐྱེས་པར་གྱུར་པ་སླར་ཡང་སྐྱེ་བར་རིགས་པ་མ་ཡིན་ཞིང༌།། ",
            "སྐྱེས་ཟིན་སླར་ཡང་སྐྱེ་བར་ཡོངས་སུ་རྟོག་པར་གྱུར་ན་ནི། །",
            " ས་བོན་སྲིད་མཐར་ཐུག་པར་རབ་ཏུ་སྐྱེ་བ་ཉིད་འགྱུར་ཏེ།།",
            ""
        ],
        [
            "མྱུ་གུ་ལ་སོགས་རྣམས་ཀྱི་སྐྱེ་བ་འདིར་རྙེད་མི་འགྱུར་ཞིང༌།། ",
            "བྱེད་རྒྱུ་ས་བོན་གྱི་ལས་ཐ་དད་མྱུ་གུའི་དབྱིབས་དང་ནི། །",
            " ཁ་དོག་རོ་ནུས་སྨིན་པའི་ཐ་དད་ཁྱོད་ལ་མེད་པར་འགྱུར།། ",
            "ཇི་ལྟར་ཁྱོད་ཀྱི་ས་བོན་མྱུ་གུ་འདིར་གཞན་མ་ཡིན་ན།། ",
            "ས་བོན་བཞིན་དུ་མྱུ་གུ་ཞེས་བྱ་དེ་གཟུང་མེད་པའམ། །",
            " ཡང་ན་དེ་དག་གཅིག་པས་ཇི་ལྟར་མྱུ་གུ་འདི་བཞིན་དུ། །",
            " དེ་ཡང་གཟུང་དུ་ཡོད་འགྱུར་དེ་ཕྱིར་འདི་ནི་ཁས་མི་བླང༌། །",
            " ཞེས་དང༌། ",
            "གང་ཕྱིར་རྒྱུ་ཞིག་ན་ཡང་དེ་ཡི་འབྲས་བུ་མཐོང་བའི་ཕྱིར། །",
            "དེ་དག་གཅིག་པ་ཡིན་ཞེས་འཇིག་རྟེན་གྱིས་ཀྱང་ཁས་མི་ལེན།།",
            "ཞེས་ཇི་སྐད་གསུངས་པ་ལྟ་བུའོ།།",
            "བདག་ལས་སྐྱེ་བ་དགག་པ་བཤད་ཟིན་ཏོ།།",
            ""
        ],
        [
            "གཉིས་པ་གཞན་ལས་སྐྱེ་བ་དགག་པ་།",
            "རང་གི་སྡེ་པ་དངོས་པོར་སྨྲ་བ་དོན་དམ་པར་གཟུང་འཛིན་གཉིས་དང་གཉིས་མེད་ཀྱི་དངོས་པོ་གཞན་དུ་གྱུར་པའི་རྐྱེན་བཞི་ལས་སྐྱེ་བ་དང༌། ",
            "རང་རྒྱུད་དུ་སྨྲ་བའི་དབུ་མ་པ་དག་ཡང་དག་ཀུན་རྫོབ་ཏུ་གཟུང་འཛིན་གཉིས་སམ་གཉིས་མེད་ཀྱི་ཤེས་པ་གཞན་དུ་གྱུར་པའི་རྒྱུ་ལས་སྐྱེ་བར་སྨྲའོ།། ",
            "འདི་དགག་པ་ལའང༌། ",
            "རིགས་ངོ་དང༌། ",
            "འཇིག་རྟེན་པའི་ངོར་དགག་པ་གཉིས་ལས། ",
            "དང་པོ་",
            "༼རིགས་ངོ་༽ལ་གཉིས་ཏེ། ",
            "རྒྱུ་འབྲས་ལ་རྫས་གཞན་དུ་གྲུབ་པ་དགག་པ་དང༌། ",
            "རྫས་གཞན་ལ་སྐྱེ་བ་དགག་པའོ།།",
            "དང་པོ་",
            "༼རྒྱུ་འབྲས་ལ་རྫས་གཞན་དུ་གྲུབ་པ་དགག་པ་༽ནི། ",
            "གཞན་ནི་གཞན་ལ་བརྟེན་ཏེ་གཞན། །",
            "གཞན་མེད་པར་གཞན་གཞན་མི་འགྱུར།།",
            ""
        ],
        [
            "ཞེས་པའི་ཚུལ་གྱིས་བྱམས་པ་དང་",
            "ཉེར་སྦས་ལྟར་ཕན་ཚུན་ལྟོས་ནས་འདི་འདི་ལས་གཞན་ཞེས་",
            "འཇོག་པ་ཡིན་གྱི་ངོ་བོ་ཉིད་ཀྱིས་གཞན་དུ་གྲུབ་པ་མེད་དོ།།",
            "དེའི་ཕྱིར་རྒྱུའི་དུས་ན་ལྟོས་ས་འབྲས་བུའི་དངོས་པོ་མ་སྐྱེས་ཤིང་",
            "མེད་པས་དེ་ལ་ལྟོས་པའི་རྒྱུ་གཞན་དུ་གྲུབ་པ་མེད་།",
            "དངོས་པོ་རྣམས་ཀྱི་རང་བཞིན་ནི། །",
            " རྐྱེན་ལ་སོགས་ལ་ཡོད་མ་ཡིན།། ",
            "བདག་གི་དངོས་པོ་ཡོད་མིན་ན།། ",
            "གཞན་དངོས་ཡོད་པ་མ་ཡིན་ནོ།། ",
            "ཞེས་འཆད་པར་འགྱུར་།",
            ""
        ],
        [
            "མྱུ་གུ་ས་བོན་དང་ནི་དུས་མཉམ་ཡོད་པ་མ་ཡིན་ཏེ།།",
            "གཞན་ཉིད་མེད་པར་ས་བོན་གཞན་པ་ཉིད་དུ་ག་ལ་འགྱུར།།",
            "ཞེས་ཇི་སྐད་གསུངས་པ་ལྟ་བུའོ།།",
            "གལ་ཏེ་རྒྱུའི་དུས་ན་འབྲས་བུ་མེད་ཀྱང་ཕྱིས་འབྱུང་བའི་འབྲས་བུ་ལ་ལྟོས་ནས་རྒྱུ་གཞན་དུ་འཇོག་གོ་ཞེ་།",
            "འབྲས་བུ་དེ་ད་ལྟ་ཡོད་ན་ཕྱིས་འབྱུང་དུ་མི་རུང་།",
            "མེད་ན་ལྟོས་ས་མེད་པས་ད་ལྟ་རྒྱུ་གཞན་ཉིད་དུ་མི་འགྲུབ་བོ། །",
            "མེད་ཀྱང་ཕྱིས་འབྱུང་བློས་ཡུལ་དུ་བྱས་།",
            ""
        ],
        [
            "དེ་ལ་ལྟོས་ནས་",
            "གཞན་དུ་འཇོག་ན་",
            "ལྟོས་ས་ཀུན་བཏགས་སུ་གྲུབ་པས། ",
            "དེ་ལ་ལྟོས་པའི་གཞན་བཏགས་པ་བར་འགྱུར་གྱི་དངོས་པོ་ལ་གཞན་དུ་གྲུབ་པར་ནི་མི་འགྱུར་རོ། །",
            " གཉིས་པ་",
            "༼རྫས་གཞན་ལ་སྐྱེ་བ་དགག་པ་།",
            "ཧ་ཅང་ཐལ་བས་དང༌། ",
            "རྣམ་པར་བརྟགས་པས་དགག་པ་གཉིས་ལས། ",
            "དང་པོ་",
            "༼ཧ་ཅང་ཐལ་བས་༽ལའང་ཐལ་བ་བརྗོད་པ་དང༌། ",
            "དེའི་ལན་དགག་པ་གཉིས་ཀྱིས་ངེས་པར་བྱའོ།།",
            "དང་པོ་",
            "༼ཐལ་བ་བརྗོད་པ་༽ནི། ",
            "འབྲས་བུ་མྱུ་གུ་འདི་གཞན་དུ་གྱུར་པའི་ས་བོན་ལས་སྐྱེ་བ་ལྟར་རྒྱུ་མ་ཡིན་པ་མེ་དང་སོལ་བ་ལས་ཀྱང་སྐྱེ་བར་འགྱུར་ཏེ་",
            "གཞན་ཉིད་དུ་མཚུངས་པའི་ཕྱིར་རོ་ཞེས་པའོ།།",
            ""
        ],
        [
            "གཉིས་པ་",
            "༼ལན་དགག་པ་གཉིས་ཀྱིས་ངེས་པར་བྱའོ༽ལ། ",
            "དེ་འདོད་པར་ནི་མི་ནུས་།",
            "གལ་ཏེ་སྐྱེ་ན་དེ་མངོན་སུམ་ལ་བལྟར་རུང་ཡིན་པས་སྐྱེ་བར་མ་དམིགས་པའི་མངོན་སུམ་ཉིད་ཀྱིས་བསལ་བའི་ཕྱིར་དང༌། ",
            "རྒྱུ་མིན་ལས་སྐྱེ་ན་རང་གི་རྒྱུ་ལས་མ་སྐྱེས་པའམ། ",
            "རྒྱུའི་མཐའ་བཀག་པས་རྒྱུ་མེད་པའི་སྐྱོན་དུ་འགྱུར་བའི་ཡང་ཕྱིར་རོ། །",
            "འདི་ལ་ཁ་ཅིག་གཞན་དུ་མཚུངས་ཀྱང་རྒྱུར་གྱུར་པའི་གཞན་ལས་འབྱུང་གི་མ་གྱུར་པའི་གཞན་ལས་མི་འབྱུང་བས་མ་ངེས་སོ་སྙམ་ན",
            "མ་ཡིན་།",
            "རྒྱུ་མཚན་མཚུངས་པ་དང་ལྡོག་པ་གཅིག་པའི་ཁྱབ་པ་གཞན་དང་མཚུངས་པའི་ཕྱིར་རོ། །",
            " དང་པོ་ལའང་ཁྱད་པར་གྱི་རྒྱུ་མཚན་དྲི་བ་དང༌། ",
            "བརྗོད་པའི་རྒྱུ་མཚན་དགག་པ་དང༌། ",
            "རང་གི་ཀུན་རྫོབ་ལ་མཚུངས་པ་སྤང་བ་གསུམ་གྱིས་ཤེས་པར་བྱ་བ་ལས། ",
            "དང་པོ་ནི། ",
            "མི་འདྲ་ཉིད་དེ་དེ་ཡིན་།",
            ""
        ],
        [
            "གཏན་ཚིགས་ཁྱད་པར་བརྗོད་པར་བྱོས།།",
            "ཞེས་པའི་ཚུལ་གྱིས་གཞན་དུ་མཚུངས་བཞིན་དུ་གཅིག་ལས་ཡང་དག་པར་སྐྱེ་།",
            "གཅིག་ལས་མི་སྐྱེ་བའི་ཁྱད་པར་གྱི་རྒྱུ་མཚན་གང་ཡིན་ཅེས་དཔྱད་པར་བྱའོ།། ",
            "གཉིས་པ་",
            "༼རྣམ་པར་བརྟགས་པས་དགག་པ་༽ལའང་སྣང་བ་དང༌། ",
            "ནུས་པ་དང༌། ",
            "ཆོས་ཉིད་ལན་དུ་མི་རུང་བ་གསུམ་ལས། ",
            "དང་པོ་",
            "༼སྣང་བ་༽ནི། ",
            "དེ་ལྟར་མངོན་སུམ་གྱིས་མཐོང་བའི་ཕྱིར་རོ་སྙམ་ན",
            "མ་དཔྱད་པའི་བློ་འཁྲུལ་པས་དེ་ལྟར་མཐོང་།",
            "དཔྱད་ན་རང་གི་མཚན་ཉིད་དུ་གཞན་ཡིན་པ་ལ་གཅིག་ལས་སྐྱེ་ལ་གཅིག་ལས་མི་སྐྱེ་བའི་ཁྱད་པར་གྱི་རྒྱུ་མཚན་གང་།",
            ""
        ],
        [
            "དེ་ལ་ནི་མཐོང་བ་ལན་དུ་མི་རུང་།",
            "སྐྱེ་བར་སྣང་ཡང་དངོས་པོ་ལ་སྐྱེ་བར་མི་འགྲུབ་པ་ཁྱེད་ཅག་ཉིད་ལ་གྲུབ་པའི་",
            "རྨི་ལམ་སྒྱུ་མ་ལ་སོགས་པ་དང་བརྟག་པ་མཚུངས་ཤིང༌། ",
            "སྐྱེ་བར་མ་མཐོང་ཡང་དངོས་པོ་ལ་སྐྱེ་བ་དགག་པར་མི་ནུས་པ་ལས་འབྲས་དང་བརྟག་པ་མཚུངས་པའི་ཕྱིར་རོ། །",
            "མི་མཚུངས་ཏེ་",
            "འདི་བློ་མ་འཁྲུལ་པས་མཐོང་བའི་ཕྱིར་རོ་ཞེས་ཀྱང་བསམ་པར་མི་བྱ་སྟེ",
            "དེ་ལྟར་སྣང་བའི་བློའི་ཡུལ་དེ་དག་མ་དཔྱད་པའི་བློ་ངོར་སྣང་བ་དང་དཔྱད་ན་",
            "མེད་སྙམ་དུ་མཚུངས་པས་ན་ཡུལ་ལ་བདེན་རྫུན་གྱི་སྤུ་རིས་གཟུང་བར་མི་ནུས་པས་བློ་ལ་འཁྲུལ་མ་འཁྲུལ་གྱི་རྣམ་དབྱེ་མི་རྙེད་པའི་ཕྱིར་རོ་",
            "ཞེས་ལན་ཅིག་མ་ཡིན་པར་བཤད་ཟིན་ཏོ།། ",
            "གཉིས་པ་",
            "༼ནུས་པ་༽ནི། ",
            "ནུས་པ་ཡོད་པ་དང་མེད་པས་དེ་ལྟར་ངེས་པ་ཡིན་ནོ་སྙམ་།",
            ""
        ],
        [
            "དངོས་པོ་ལ་ནུས་པ་ཡོད་པ་དང་མེད་པ་ཉིད་དུ་ག་ལས་།",
            "འབྲས་བུ་སྐྱེ་བ་དང་མི་སྐྱེ་བར་མཐོང་བས་ཞེས་པ་ལ་ནི་སྔར་སུན་འབྱིན་པ་བརྗོད་ཟིན་ཏོ།།",
            "དོན་འདི་ཉིད་ཀྱི་དབང་དུ་མཛད་ནས་སློབ་དཔོན་ཉིད་ཀྱིས། ",
            "དོན་མཚུངས་པ་ཡིས་དོན་བྱེད་པ། །",
            " རྨི་ལམ་གནོད་པ་བཞིན་མིན་ནམ། །",
            " རྨི་ལམ་སད་པའི་གནས་སྐབས་ལ།། ",
            "དོན་བྱེད་པ་ལ་ཁྱད་པར་མེད།། ",
            "ཅེས་གསུངས་པ་ཡིན་ནོ།།",
            ""
        ],
        [
            "གསུམ་པ་",
            "༼ཆོས་ཉིད་ལན་དུ་མི་རུང་བ་༽ནི། ",
            "གཞན་དུ་མཚུངས་ཀྱང་སྐྱེ་མི་སྐྱེ་དངོས་པོའི་ཆོས་ཉིད་དམ་རྟེན་འབྲེལ་གྱི་ཆེ་བ་ཡིན་ནོ་ཞེ་།",
            "ཆོས་ཉིད་ཡིན་པ་ལ་གནོད་བྱེད་མེད་ཅིང་སྒྲུབ་བྱེད་ཡོད་པ་ཞིག་དགོས་པ་ལ་སྐྱེ་བ་དང་མི་སྐྱེ་བར་མཐོང་བས། ",
            "དངོས་པོ་ལ་སྐྱེ་མི་སྐྱེ་ཆོས་ཉིད་དུ་མི་འགྲུབ་པ་སྔར་དང་མཚུངས་པས་གཞན་དུ་ཁྱད་པར་མེད་པ་།",
            "གཅིག་ལས་ཡང་དག་པར་སྐྱེ་ལ་གཅིག་ལས་མི་སྐྱེ་བ་ཆོས་ཉིད་ཡིན་པ་ཉིད་ལ་སྒྲུབ་བྱེད་ཀྱི་ཚད་མ་ཅི་ཡང་མེད་དོ།།",
            "དེའི་ཕྱིར་གཞན་དུ་མཚུངས་པ་ལ་ཡང་དག་པར་རམ་རང་གི་མཚན་ཉིད་དུ་སྐྱེ་མི་སྐྱེའི་རྒྱུ་མཚན་དཔྱད་ན་སུས་ཀྱང་རྙེད་པ་མ་ཡིན་ནོ།། ",
            "གསུམ་པ་རང་གི་ཀུན་རྫོབ་ལ་མཚུངས་པ་སྤང་བ་ནི། ",
            "དེ་ལྟར་ན་ལས་ཡིན་པར་མཚུངས་པ་ལ་རྣམ་པར་སྨིན་པ་ངེས་པ་ལ་སོགས་པ་",
            "དབུ་མ་པ་ཁྱོད་ཉིད་འདོད་པའི་ཀུན་རྫོབ་ཀྱི་ངེས་པ་ཐམས་ཅད་ཀྱང་མི་འཐད་པར་འགྱུར་རོ་ཞེ་།",
            "ཁོ་བོ་ཅག་ལ་དཔྱད་ན་",
            ""
        ],
        [
            "རང་གི་མཚན་ཉིད་དུ་ངེས་པ་ཀུན་རྫོབ་ཏུ་ཡང་མེད་མོད་ཀྱི། ",
            "མ་དཔྱད་པ་བློ་འཁྲུལ་པའི་ངོར་ལས་འབྲས་ལ་སོགས་པ་མ་འཆོལ་བར་སྣང་བ་ཙམ་ལ་",
            "ཀུན་རྫོབ་ཏུ་ལས་འབྲས་ལ་སོགས་པ་ངེས་པར་བརྗོད་པ་ཡིན་ནོ།།",
            "འོ་ན་གཞན་དུ་མཚུངས་པ་ལ་སྐྱེ་མི་སྐྱེའི་ངེས་པའང་དཔྱད་ན་",
            "རང་གི་མཚན་ཉིད་གྲུབ་པ་ཀུན་རྫོབ་ཏུ་ཡང་མེད་ཀྱང༌། ",
            "མ་དཔྱད་པ་ཤེས་པ་འཁྲུལ་པའི་ངོ་ན་སྐྱེ་མི་སྐྱེར་སྣང་བ་ཙམ་ལ་ཀུན་རྫོབ་ཏུ་ངེས་པར་འདོད་དོ་ཞེ་།",
            "དེ་ལྟ་ན་ཀུན་རྫོབ་ཏུ་གཞན་ལས་སྐྱེ་བ་རང་གི་མཚན་ཉིད་དུ་འདོད་པའི་ཕྱོགས་ཉམས་ཤིང༌། ",
            "ཀུན་རྫོབ་ཀྱི་རྒྱུ་འབྲས་ཐམས་ཅད་རྨི་ལམ་ལ་སོགས་པ་ལྟར་",
            "ཤེས་པ་འཁྲུལ་པའི་ངོ་ན་སྐྱེ་བར་སྣང་བ་ཙམ་ལ་འཇོག་པ་ཁོ་བོ་ཅག་གི་ཕྱོགས་གྲུབ་པ་ཡིན་ནོ།།",
            "དེའི་ཕྱིར་ཀུན་རྫོབ་ཏུ་ཆོས་གང་ཅི་སྣང་བ་དེ་ཐམས་ཅད་ཇི་ལྟར་ཤེས་པ་འཁྲུལ་པ་ལ་",
            "ངེས་པར་སྣང་བ་དེ་ལྟར་འཇོག་པ་ཡིན་གྱི། ",
            "ཁྱོད་འདོད་པ་ལྟ་བུའི་དཔྱད་ན་",
            "རང་གི་མཚན་ཉིད་དུ་ངེས་པ་ཀུན་རྫོབ་ཏུ་ཡང་མི་འདོད་པས་ཁོ་བོ་ཅག་གི་ཕྱོགས་ལ་ཇི་སྐད་བརྗོད་པའི་སྐྱོན་མཚུངས་པའི་གོ་སྐབས་ག་ལ་།",
            ""
        ],
        [
            "ཇི་སྐད་དུ། ",
            "ཇི་ལྟར་ཁྱོད་ཀྱིས་གཞན་དབང་དངོས་འདོད་ལྟར། །",
            " ཀུན་རྫོབ་ཀྱང་ནི་བདག་གིས་ཁས་མ་བླངས།། ",
            "འབྲས་ཕྱིར་འདི་དག་མེད་ཀྱང་ཡོད་དོ་ཞེས། །",
            " འཇིག་རྟེན་ངོར་བྱས་བདག་ནི་སྨྲ་བར་བྱེད།། ",
            "ཅེས་གསུངས་པ་ལྟ་བུའོ།། ",
            "གཉིས་པ་ལྡོག་པ་གཅིག་པའི་ཁྱབ་པ་གཞན་དང་མཚུངས་པ་ནི། ",
            "མྱུ་གུ་གཉི་ག་ལས་གཞན་དུ་མཚུངས་ཀྱང་ས་བོན་ལས་སྐྱེའི་མེ་དང་སོལ་བ་ལས་མི་སྐྱེ་བས་ཁྱབ་པ་མ་གྲུབ་པར་སེམས་།",
            "ཁྱོད་ལ་ཁྱབ་ལྡན་གྱི་རྟགས་མེད་ན་རང་རྒྱུད་ཀྱི་རྟགས་ཐམས་ཅད་ནུབ་པར་འགྱུར་།",
            "ཡོད་ན་གང་ཡིན་ཞེས་དྲི་བར་བྱའོ།།",
            ""
        ],
        [
            "དེ་ལ་གང་དུ་བ་ཙམ་ཡོད་པ་ན་མེ་ཡོད་དེ་ཚང་མང་བཞིན། ",
            "ལའང་དུ་བ་ཙམ་ཡོད་པས་ཞེས་པ་ལྟ་བུ་ཡིན་ནོ་ཞེ་།",
            "དེ་ཡང་དུ་ཙམ་དུ་མཚུངས་པའི་ཚང་མང་གི་དུ་བ་ལ་མེས་ཁྱབ་པར་གྲུབ་ཀྱང་ལའི་དུ་བ་ལ་མེས་མ་ཁྱབ་པར་དོགས་པས་མ་ངེས་པར་ཇི་ལྟར་མི་།",
            "གལ་ཏེ་ཚང་མང་གི་དུ་བ་ཙམ་ལ་མེས་ཁྱབ་པ་གྲུབ་པས་དེ་དང་དུ་བ་ཙམ་དུ་ལྡོག་པ་གཅིག་པའི་ལའི་དུ་བ་ཙམ་ལའང་མེས་ཁྱབ་པ་འགྲུབ་པར་བརྗོད་ན",
            "འདིར་ཡང་ས་བོན་གྱི་གཞན་ཙམ་ལ་མྱུ་གུ་སྐྱེ་བས་ཁྱབ་པས་དེ་དང་གཞན་ཙམ་དུ་ལྡོག་པ་གཅིག་པའི་མེ་དང་སོལ་བའི་གཞན་ཙམ་ལའང་མྱུ་གུ་སྐྱེ་བས་ཁྱབ་པའམ། ",
            "ཡང་ན་མེ་དང་སོལ་བའི་གཞན་ཙམ་ལ་མྱུ་གུ་མི་སྐྱེ་བས་ཁྱབ་པས། ",
            "དེ་དང་གཞན་ཙམ་དུ་ལྡོག་པ་གཅིག་པའི་ས་བོན་གྱི་གཞན་ཙམ་ལ་མྱུ་གུ་མི་སྐྱེ་བས་ཁྱབ་པར་ཡང་ཇི་སྟེ་མི་།",
            "དེ་ཉིད་ཀྱི་ཕྱིར། ",
            "རྒྱུ་དང་འབྲས་བུ་གཞན་ཉིད་ན།།",
            "རྒྱུ་དང་རྒྱུ་མིན་མཚུངས་པར་འགྱུར།།",
            ""
        ],
        [
            "ཞེས་དང༌། ",
            "གཞན་ལ་བརྟེན་ནས་གལ་ཏེ་གཞན་ཞིག་འབྱུང་ན་ནི། །",
            "མེ་ལྕེ་ལས་ཀྱང་མུན་པ་འཐུག་པོ་འབྱུང་འགྱུར་ཞིང༌།།",
            "ཞེས་པའང་ལེགས་པར་གསུངས་པར་འགྱུར་།",
            "ཚུལ་འདིས་དཔྱད་ནས་",
            "འགོག་པའི་སྐབས་སུ་རྟགས་རྣམས་ཀྱི་ཁྱབ་པ་མཐུན་པའི་ཕྱོགས་ལ་མཐོང་ཙམ་གྱིས་ཆོག་པས། ",
            "གཞུང་ལས་འབྱུང་བའི་རྟགས་རྣམས་ཀྱི་ཁྱབ་པ་བསྒྲུབ་པར་སླ་བ་ཡིན་ནོ།།",
            "དེ་ལྟ་ན་ཁྱེད་ཀྱི་ཕྱོགས་ལའང་བ་ལང་གི་སྲོག་ཆགས་ཙམ་ལ་ནོག་ལྐོག་ཤལ་གྱིས་ཁྱབ་པས། ",
            "དེ་དང་སྲོག་ཆགས་ཙམ་དུ་ལྡོག་པ་གཅིག་པའི་མིའི་སྲོག་ཆགས་ཙམ་ལའང་ནོག་ལྐོག་ཤལ་གྱིས་ཁྱབ་པ་ལ་སོགས་པར་འགྱུར་བས་",
            "ཀུན་རྫོབ་ཀྱི་རྣམ་གཞག་ཐམས་ཅད་མི་རུང་།",
            "དེ་ཁྱབ་པ་མ་གྲུབ་པར་བརྗོད་ན་འདིར་ཡང་མཚུངས་སོ་སྙམ་།",
            ""
        ],
        [
            "རྫས་ལྡོག་རྫས་ལས་གཞན་མིན་པས། །",
            " ལྡོག་པ་གཅིག་པ་ག་ལ་ཡོད།། ",
            "གལ་ཏེ་རྫས་གཞན་ལྡོག་གཅིག་ན།། ",
            "གསལ་བ་གཞན་ལས་སྤྱི་གཅིག་པ། །",
            " ཅི་ཡི་ཕྱིར་ན་ཁས་མི་ལེན།། ",
            "ཞེས་པའི་ཚུལ་གྱིས་ཁོ་བོ་ཅག་རྫས་དུ་མ་ཡོད་པའི་ཙམ་པོ་ལྡོག་པ་གཅིག་ཉིད་དུ་མི་སྨྲ་།",
            "གལ་ཏེ་ལྡོག་པ་གཅིག་ཡིན་དུ་ཆུག་ན་",
            "དཔེའི་སྟེང་གི་ཙམ་ལྡོག་ལ་",
            ""
        ],
        [
            "ཁྱབ་པས་རྩོད་གཞིའི་སྟེང་གི་ཙམ་ལྡོག་ལ་",
            "ཁྱབ་པར་ཡང་མི་འདོད་པས། ",
            "ཁོ་བོ་ཅག་གི་ཕྱོགས་ལ་ཉེས་པ་དེ་དག་ཏུ་མི་འགྱུར་ལ",
            "དེ་བཞིན་དུ་ཁྱེད་ཅག་ཀྱང་དཔེ་དང་རྩོད་གཞིའི་སྟེང་གི་ཙམ་པོ་ལྡོག་པ་གཅིག་ཏུ་མི་འདོད་ཅིང༌། ",
            "དཔེའི་སྟེང་གི་རྟགས་ཙམ་ལྡོག་ལ་",
            "བསྒྲུབ་བྱའི་ཆོས་ཀྱིས་ཁྱབ་པས་རྩོད་གཞིའི་སྟེང་གི་རྟགས་ཙམ་པོ་ལ་",
            "ཁྱབ་པར་མི་འདོད་ན",
            "རང་རྒྱུད་ཀྱི་རྟགས་ཐམས་ཅད་རྒྱུན་ཆད་པར་འགྱུར་བས་ཁོ་བོ་ཅག་གི་ཕྱོགས་གྲུབ་བོ། །",
            " གཉིས་པ་རྣམ་པར་བརྟགས་པས་གཞན་ལས་སྐྱེ་བ་དགག་པ་ནི། ",
            "གཞན་འགག་པ་ལས་སྐྱེ་ན་རྒྱུ་མེད་དུ་འགྱུར་ལ",
            "མ་འགགས་པ་ལས་སྐྱེ་ན་རྒྱུ་འབྲས་དུས་མཉམ་པར་འགྱུར་རོ། །",
            "གལ་ཏེ་རྒྱུ་མ་འགགས་པར་འབྲས་བུ་སྐྱེས་སོ་ཞེས་ནི་མི་སྨྲའི། ",
            "འོན་ཀྱང་རྒྱུ་མ་འགགས་པ་ལས་འབྲས་བུ་སྐྱེའོ་ཞེས་སྨྲ་ལ",
            ""
        ],
        [
            "སྐྱེ་བའི་དུས་ན་འབྲས་བུ་མེད་པས་དུས་མཉམ་པར་མི་འགྱུར་རོ་སྙམ་ན་མ་ཡིན་།",
            "སྐྱེ་བ་འདི་ནི་བྱེད་པོ་མེད་པར་རིགས་པའི་ངོ་བོའང་མིན།།",
            "ཅེས་པའི་ཚུལ་གྱིས་འབྲས་བུ་མེད་ན་",
            "རྟེན་མེད་པའི་སྐྱེ་བའི་བྱ་བ་མེད་པས་འབྲས་བུ་སྐྱེ་བ་ཉིད་དུ་མི་འཐད་པའི་ཕྱིར་རོ། །",
            "དེ་བཞིན་དུ་གཞན་ཕྲད་པ་ལས་སྐྱེ་ན་རྒྱུ་འབྲས་དུས་མཉམ་པར་འགྱུར་ལམ་ཕྲད་པར་",
            "སྐྱེ་ན་འབྲས་བུ་སྐྱེ་བའི་དུས་ན་རྒྱུ་མེད་པས་རྒྱུ་མེད་ལས་སྐྱེ་བར་འགྱུར་རོ། །",
            "གལ་ཏེ་ཕྱོགས་གཅིག་གིས་ཕྲད་པ་ལས་སྐྱེ་བས་ཉེས་པ་གཉི་ག་མེད་དོ་སྙམ་ན",
            ""
        ],
        [
            "མ་ཡིན་ཏེ་རྒྱུ་འབྲས་གཉི་ག་ལ་ཕྲད་མ་ཕྲད་ཀྱི་ཆ་ཤས་དང་བཅས་པས་དོན་དམ་པར་མི་རུང་བའི་ཕྱིར་དང༌། ",
            "ཀུན་རྫོབ་ཏུ་ཡང་གང་ཕྲད་པའི་ཆ་ནས་དུས་མཉམ་དང༌། ",
            "གང་མ་ཕྲད་ལ་",
            "སྐྱེ་བའི་ཆ་ནས་རྒྱུ་མེད་དུ་འགྱུར་བའི་ཕྱིར་རོ། །",
            "འོ་ན་ཀུན་རྫོབ་ཀྱི་སྐྱེ་བ་ཇི་ལྟར་གཞག་ཅེ་ན",
            "ས་བོན་འགགས་དང་མ་འགགས་ལས། །",
            " མྱུ་གུ་འབྱུང་བ་མ་ཡིན་པས། །",
            " དེ་ཕྱིར་སྐྱེ་བ་ཐམས་ཅད་ནི། །",
            " སྒྱུ་མ་འབྱུང་བ་བཞིན་དུ་གསུངས།། ",
            "ཞེས་ཇི་སྐད་གསུངས་པའི་ཚུལ་གྱིས་འགགས་མ་འགགས་སམ་ཕྲད་མ་ཕྲད་ལ་སོགས་པས་དཔྱད་ན་",
            "རང་གི་མཚན་ཉིད་དུ་སྐྱེ་བ་ཀུན་རྫོབ་ཏུ་ཡང་མེད་ཀྱང༌། ",
            "རྨི་ལམ་སྒྱུ་མ་ལ་སོགས་པ་ལྟར་མ་དཔྱད་པ་ཤེས་པ་འཁྲུལ་བའི་དོན་ཇི་ལྟར་རྒྱུ་རྐྱེན་ལ་བརྟེན་ནས་",
            "སྣང་བ་ཙམ་ལ་གཞག་།",
            ""
        ],
        [
            "གཉིས་པ་",
            "༼འཇིག་རྟེན་པའི་ངོར་དགག་པ་༽ནི། ",
            "མ་དཔྱད་པ་འཇིག་རྟེན་གྱི་ངོར་ཡང་གཞན་ལས་སྐྱེ་བ་མེད་།",
            "འཇིག་རྟེན་གྱི་བློས་རྒྱུ་ལས་འབྲས་བུ་སྐྱེ་བ་ཙམ་ཞིག་མཐོང་གི་དེ་དག་རྫས་གཞན་དུ་མཐོང་བ་མེད་པའི་ཕྱིར་རོ། །",
            "དེ་ལྟ་མ་ཡིན་ཏེ་",
            "རྒྱུ་འབྲས་རྫས་གཞན་དུ་མཐོང་ན་",
            "རྒྱུ་བུའི་ས་བོན་ཙམ་བཏབ་ནས་",
            "བུ་འདི་བདག་གིས་བསྐྱེད་དོ་",
            "ཞེས་དང༌། ",
            "རྒྱུ་ལྗོན་ཤིང་གི་ས་བོན་ཙམ་བཙུགས་ནས་ལྗོན་ཤིང་འདི་བདག་གིས་བཙུགས་སོ་ཞེས་མི་རྟོག་པར་འགྱུར་ཏེ",
            "གང་ཟག་གཞན་དང་ལྗོན་ཤིང་གཞན་ལྟར་ཁོས་བསྐྱེད་པ་དང་བཙུགས་པ་དེ་ལས་གཞན་དུ་རྟོག་པའི་ཕྱིར་རོ། །",
            "ཐ་མལ་པ་འཇིག་རྟེན་གྱི་བློས་དེ་ལྟར་རྟོག་པའང་ཡིན་ཏེ",
            ""
        ],
        [
            "དེའི་ཕྱིར་འཇིག་རྟེན་གྱིས་ཀྱང་རྒྱུ་འབྲས་རྫས་གཞན་དུ་མཐོང་བ་མེད་དོ།།",
            "གལ་ཏེ་འཇིག་རྟེན་གྱི་བློས་རྒྱུ་འབྲས་རྫས་གཞན་དུ་མཐོང་ཡང་རྒྱུན་གཅིག་ཡིན་པས་རྒྱུན་གྱི་དབང་དུ་བྱས་ནས་",
            "དེ་ལྟར་རྟོག་པ་ཡིན་ནོ་",
            "ཞེས་ཀྱང་བརྗོད་པར་མི་ནུས་ཏེ",
            "སྣོད་དུ་མ་དང་འབྲེལ་པའི་རྒྱ་ཤུག་ལྟར་རྫས་དུ་མ་དང་ངོ་བོ་དབྱེར་མེད་པའི་རྒྱུན་གཅིག་ཉིད་དུ་འགལ་བའི་ཕྱིར་རོ། །",
            "དེ་ཉིད་ཀྱི་ཕྱིར། ",
            "གང་ཕྱིར་འཇིག་རྟེན་ས་བོན་ཙམ་བཏབ་ནས། ",
            "བདག་གིས་བུ་འདི་བསྐྱེད་ཅེས་སྨྲ་བྱེད་ཅིང༌། །",
            " ཤིང་ཡང་བཙུགས་སོ་སྙམ་དུ་རྟོག་དེས་ན།། ",
            "གཞན་ལས་སྐྱེ་བ་འཇིག་རྟེན་ལས་ཀྱང་མེད།།",
            ""
        ],
        [
            "ཅེས་གསུངས་པ་ཡིན་ནོ།།",
            "དེའི་ཕྱིར་འཇིག་རྟེན་གྱི་བློས་དེ་ཉིད་དང་གཞན་ལ་སོགས་པའི་རྣམ་པར་དཔྱོད་པ་མེད་པར་",
            "རྒྱུ་ལས་འབྲས་བུ་འབྱུང་ངོ་ཞེས་པ་འདི་ཙམ་ཞིག་དམིགས་པ་ཡིན་།",
            "སློབ་དཔོན་ཀྱང་ཀུན་རྫོབ་ཏུ་དེ་ལྟར་རྣམ་པར་འཇོག་པར་མཛད་པ་ཡིན་།",
            "ཇི་སྐད་དུ། ",
            "གང་ལ་བརྟེན་ཏེ་གང་འབྱུང་བ། །",
            " དེ་ནི་རེ་ཞིག་དེ་ཉིད་མིན།། ",
            "དེ་ལས་གཞན་པའང་མ་ཡིན་ཕྱིར། །",
            " དེ་ཕྱིར་ཆད་མིན་རྟག་མ་ཡིན།། ",
            "ཅེས་གསུངས་པ་ཡིན་ནོ།།",
            ""
        ],
        [
            "གཞན་ལས་སྐྱེ་བ་དགག་པ་བཤད་ཟིན་ཏོ།། ",
            "༼གསུམ་པ་༽གཉི་ག་ལས་སྐྱེ་བ་དགག་པ་།",
            "གཙོ་བོ་དབང་ཕྱུག་དང་བཅས་པར་སྨྲ་བའི་གྲངས་ཅན་དག་འབྲས་བུའི་དངོས་པོ་རྣམས་",
            "རང་ལས་ཀྱང་སྐྱེ་ཞིང་གཞན་ལས་ཀྱང་སྐྱེ་བས་རང་གཞན་གཉི་ག་ལས་སྐྱེ་།",
            "དེ་ལ་སྔར་བཤད་པའི་ཉེས་པར་མི་འགྱུར་།",
            "རང་ཁོ་ན་དང་གཞན་ཁོ་ན་ལས་སྐྱེ་བར་ཁས་མ་བླངས་པའི་ཕྱིར་རོ་",
            "ཞེས་སྨྲའོ།། ",
            "དེ་དགག་པ་ལ་སྔར་བཤད་པའི་དང༌། ",
            "མ་བཤད་པའི་རིགས་པས་དགག་པ་གཉིས་ལས། ",
            "དང་པོ་",
            "༼དགག་པ་ལ་སྔར་བཤད་པ་༽ནི། ",
            "གཉིས་ལས་སྐྱེ་བའང་རིགས་པའི་ངོ་བོ་མ་ཡིན་གང་གི་ཕྱིར། །",
            "བཤད་ཟིན་ཉེས་པ་དེ་དག་ཐོག་ཏུ་འབབ་པ་ཡིན་ཕྱིར་རོ། །",
            "ཞེས་པའི་ཚུལ་གྱིས་རང་ལས་ཀྱང་སྐྱེ་བའི་ངོས་ནས་སྔར་རང་སྐྱེ་ལ་བཀོད་པ་དང༌། ",
            "གཞན་ལས་ཀྱང་སྐྱེ་བའི་ངོས་ནས་སྔར་གཞན་སྐྱེ་ལ་བཀོད་པའི་སྐྱོན་དེ་རྣམས་མ་ཚང་བ་མེད་པར་འབྱུང་བར་བལྟའོ།།",
            ""
        ],
        [
            "གཉིས་པ་",
            "༼མ་བཤད་པའི་རིགས་པས་དགག་པ་༽ནི། ",
            "གལ་ཏེ་རེ་རེས་བྱས་གྱུར་ན།།",
            "སྡུག་བསྔལ་གཉིས་ཀས་བྱས་པར་འགྱུར།།",
            "ཞེས་འཆད་པར་འགྱུར་བའི་ཚུལ་གྱིས་རང་གཞན་རེ་རེ་ལ་སྐྱེད་པར་བྱེད་པའི་ནུས་པ་ཡོད་ན་གཉི་ག་ཚོགས་པས་ཀྱང་སྐྱེད་པར་འགྱུར་བ་ཞིག་།",
            "སྔར་བཤད་པའི་ཚུལ་གྱིས་རང་གཞན་རེ་རེ་ལ་སྐྱེད་པར་བྱེད་པའི་ནུས་པ་མེད་པའི་ཕྱིར་གཉི་ག་ཚོགས་པས་ཀྱང་སྐྱེད་པར་མི་འཐད་དེ་",
            "བྱེ་མ་དག་ལ་ཏིལ་མར་བཞིན་ནོ།།",
            "གལ་ཏེ་མིག་དང་གཟུགས་ལ་སོགས་པ་རེ་རེ་ལ་དངོས་སུ་མིག་ཤེས་སྐྱེད་པའི་ནུས་པ་མེད་ཀྱང་ཚོགས་པ་ལ་ཡོད་པས་མ་ངེས་སོ་ཞེ་།",
            ""
        ],
        [
            "མ་ཡིན་།",
            "རྒྱུད་དང་ཚོགས་ཞེས་བྱ་བ་ནི། །",
            "ཕྲེང་བ་དམག་ལ་སོགས་བཞིན་བརྫུན། །",
            "ཞེས་པའི་ཚུལ་གྱིས་ཚོགས་པ་ཉིད་རྫས་སུ་མེད་པས་ན་",
            "དེ་ལ་དེ་ཁོ་ན་ཉིད་དུ་ནུས་པ་མེད་པའི་",
            "མཐུན་ཕྱོགས་ཉིད་ཡིན་པའི་ཕྱིར་དང༌། ",
            "ཐ་སྙད་དུ་ཚོགས་པ་ལ་ནུས་པ་ཡོད་པས་",
            "མི་མཐུན་ཕྱོགས་ཡིན་དུ་ཆུག་ནའང༌། ",
            "ཇི་ལྟར་ཚོགས་པ་ལ་ནུས་པ་ཡོད་པ་ལྟར་",
            "མིག་ལ་སོགས་པ་རེ་རེ་ལའང་",
            "མིག་ཤེས་སྐྱེད་པའི་ནུས་པ་ཙམ་ཡོད་པས་",
            "རེ་རེ་ལ་ནུས་པ་མེད་པའི་རྟགས་མ་ཞུགས་སོ་",
            "ཞེས་ཤེས་པར་བྱའོ།། ",
            "༼བཞི་པ་༽རྒྱུ་མེད་ལས་སྐྱེ་བ་དགག་པ་།",
            "ཚུ་རོལ་མཛེས་པ་བ་དག་ད་ལྟར་གྱི་རིག་ཙམ་དང་",
            "བདེ་སྡུག་སྐྱེ་བ་སྔ་མའི་རིག་ཙམ་དང་",
            "ལས་དགེ་མི་དགེའི་རྒྱུ་ལས་བྱུང་བ་མ་ཡིན་གྱི། ",
            "འཇིག་རྟེན་འདིའི་འབྱུང་བ་འདུས་པ་ཙམ་དང་",
            "མཐུན་རྐྱེན་འགལ་རྐྱེན་གྱི་",
            "ཚོགས་པ་ཙམ་ལས་བྱུང་བ་ཡིན་ནོ་",
            "ཞེས་མ་མཐོང་བའི་རྒྱུ་མེད་པར་སྨྲ་ལ",
            "དཔྱོད་པ་བ་དག ",
            "ཉི་ཤར་ཆུ་བོ་ཐུར་དུ་འབབ་པ་དང༌། །",
            " སྲན་ཟླུམ་ཚེར་མ་གཟོངས་རིང་རྣོ་བ་དང༌། །",
            " རྨ་བྱའི་མདོག་དབྱིབས་ལ་སོགས་ཆོས་རྣམས་ཀུན། །",
            " སུས་ཀྱང་མ་བཀོད་རང་གི་ངང་གིས་འབྱུང༌།།",
            ""
        ],
        [
            "ཞེས་འགྲོ་བ་སྣ་ཚོགས་རྒྱུ་ལ་མ་ལྟོས་པར་",
            "རང་གི་ངང་གིས་འབྱུང་བ་ཡིན་ནོ་ཞེས་མཐོང་བའི་རྒྱུ་ཡང་མེད་པར་སྨྲའོ།། ",
            "འདི་དགག་པ་།",
            "རེས་འགའ་བ་མ་ཡིན་པར་ཐལ་བ་དང༌། ",
            "འབྲས་བུའི་ཆེད་དུ་རྒྱུ་ལ་འབད་པ་དོན་མེད་པར་ཐལ་བ་དང༌། ",
            "ཤེས་པའི་གཟུང་ཡུལ་དུ་མི་སྣང་བར་ཐལ་བ་གསུམ་ལས། ",
            "དང་པོ་",
            "༼རེས་འགའ་བ་མ་ཡིན་པར་ཐལ་བ་༽ནི། ",
            "རྒྱུ་མེད་གཞན་ལ་མི་ལྟོས་ཕྱིར། །",
            "རྟག་ཏུ་ཡོད་པའམ་མེད་པར་འགྱུར།།",
            "ཞེས་པའི་ཚུལ་གྱིས་དངོས་པོ་རྣམས་རྒྱུ་མེད་ཡིན་།",
            "ཡུལ་དུས་ཀྱི་ཁྱད་པར་ལ་སོགས་པ་གང་ལའང་ལྟོས་པ་མེད་པས་འགའ་ཞིག་འགའ་ཞིག་ཏུ་ལན་ཅིག་འབྱུང་ན་",
            "ཐམས་ཅད་ཐམས་ཅད་དུ་ཐམས་ཅད་ཀྱི་ཚེ་འབྱུང་བར་ཐལ་ཏེ་",
            ""
        ],
        [
            "ལྟོས་པ་མ་ཚང་བ་མེད་པའི་ཕྱིར་འབྱུང་བར་འདོད་པའི་ཡུལ་དུས་རྣམ་པ་བཞིན་ནོ།།",
            "ཡང་འགའ་ཞིག་འགའ་ཞིག་ཏུུ་ལན་འགའ་མི་འབྱུང་ན་གང་ཡང་གང་དུ་ཡང་ནམ་ཡང་མི་འབྱུང་བར་ཐལ་།",
            "ལྟོས་པ་ཚང་བ་མེད་པའི་ཕྱིར་མི་འབྱུང་བར་འདོད་པའི་ཡུལ་དུས་རྣམ་པ་བཞིན་ནོ།།",
            "འདོད་པར་མི་ནུས་ཏེ་",
            "འཇིག་རྟེན་གྱི་མངོན་སུམ་ཉིད་ཀྱིས་དངོས་པོ་རྣམས་ཡུལ་དུས་རྣམ་པ་རེས་འགའ་བར་མཐོང་བས་བསལ་བའི་ཕྱིར་རོ། །",
            "དེས་ན་ཡུལ་དུས་རེས་འགའ་བར་མཐོང་བས་ཡུལ་དུས་ཀྱི་ཁྱད་པར་ལ་ལྟོས་པ་དང༌། ",
            "རྣམ་པ་རེས་འགའ་བར་མཐོང་བས་རྣམ་པའི་ཁྱད་པར་གྱི་རྒྱུ་ལ་ལྟོས་པས་ཀུན་རྫོབ་ཏུ་དངོས་པོ་རྣམས་རྒྱུ་ལྡན་དུ་གྲུབ་པ་ཡིན་ནོ།། ",
            "གཉིས་པ་",
            "༼འབྲས་བུའི་ཆེད་དུ་རྒྱུ་ལ་འབད་པ་དོན་མེད་པར་ཐལ་བ་༽ནི། ",
            "དངོས་པོ་རྣམས་རྒྱུ་མེད་ཡིན་པའི་ཕྱིར་ནམ་མཁའི་མེ་ཏོག་ལྟར་འབྲས་བུ་ལོ་ཏོག་ལ་སོགས་པའི་ཆེད་དུ་",
            "རྒྱུ་ཞིང་ལས་ལ་སོགས་པ་ལ་འཇུག་པ་དོན་མེད་པར་འགྱུར་བ་ཞིག་ན་",
            "དོན་དང་བཅས་པར་མངོན་སུམ་གྱིས་དམིགས་པའང་ཡིན་ཏེ",
            ""
        ],
        [
            "དེའི་ཕྱིར་ན་དངོས་པོ་རྣམས་རྒྱུ་ལྡན་དུ་གྲུབ་བོ། །",
            "ཇི་སྐད་དུ། ",
            "རྒྱུ་མེད་ཁོ་ན་",
            "ལྟ་ཞིག་འབྱུང་བར་འགྱུར་ན་ནི། ། ",
            "རྟག་ཏུ་མཐའ་དག་ཐམས་ཅད་ལས་ཀྱང་སྐྱེ་འགྱུར་ཞིང༌། ",
            "འབྲས་འབྱུང་ཆེད་དུ་འཇིག་རྟེན་འདི་ཡི་ས་བོན་ལ་སོགས་ནི། །",
            " བརྒྱ་ཕྲག་དག་གི་སྒོ་ནས་སྡུད་པར་བྱེད་པར་ཡང་མི་འགྱུར།། ",
            "ཞེས་གསུངས་པ་ལྟ་བུའོ།། ",
            "གསུམ་པ་",
            "༼ཤེས་པའི་གཟུང་ཡུལ་དུ་མི་སྣང་བར་ཐལ་བ་༽ནི། ",
            "དངོས་པོ་རྣམས་རྒྱུ་མེད་ཡིན་པའི་ཕྱིར་ནམ་མཁའི་མེ་ཏོག་ལྟར་ཤེས་པའི་གཟུང་ཡུལ་དུ་མི་སྣང་བར་འགྱུར་ཏེ",
            ""
        ],
        [
            "འགྲོ་བ་རྒྱུ་ཡིས་སྟོང་ན་ནམ་མཁའི་ཨུཏྤལའི། ། ",
            "དྲི་དང་ཁ་དོག་ཇི་བཞིན་གཟུང་དུ་མེད་ཉིད་ན།། ",
            "ཤིན་ཏུ་ཆེས་བཀྲའི་འཇིག་རྟེན་འཛིན་པའང་ཡིན་ཏེ་དེ་ཡི་ཕྱིར། །",
            " རང་གི་བློ་བཞིན་འཇིག་རྟེན་རྒྱུ་ལས་འབྱུང་བར་རིག་པར་གྱིས། །",
            " ཞེས་ཇི་སྐད་གསུངས་པ་ལྟ་བུའོ།།",
            "གལ་ཏེ་རྒྱུ་མེད་ཡིན་ཀྱང་དོན་སྤྱི་དང་",
            "གཟུགས་བརྙན་དང་",
            "ཟླ་གཉིས་ཀྱི་རྣམ་པ་ལ་སོགས་པ་འཁྲུལ་པའི་གཟུང་ཡུལ་དུ་སྣང་བས་ཐལ་བཟློག་གཉི་ག་མ་ངེས་སོ་ཞེ་།",
            "མ་ཡིན་ཏེ་དེ་དག་ཀྱང་ཡིད་གཏད་པ་དང་མེ་ལོང་དང་",
            "བཞིན་དང་དབང་པོ་རབ་རིབ་ཅན་ལ་མངོན་དུ་ཕྱོགས་པའི་རྐྱེན་ཡོད་ན་སྣང་གི་མེད་ན་",
            ""
        ],
        [
            "མི་སྣང་བས་ཐ་སྙད་དུ་རྒྱུ་ལྡན་ཉིད་ཡིན་པའི་ཕྱིར་རོ། །",
            "གལ་ཏེ་རྐྱེན་དེ་དག་ལས་དེར་འཛིན་གྱི་",
            "ཤེས་པ་འཁྲུལ་པ་འབྱུང་བ་ཡིན་ལ",
            "ཡུལ་དེ་དག་གི་རྣམ་པ་ནི་",
            "བློ་འཁྲུལ་པ་ལ་སྣང་བ་ཙམ་ཡིན་གྱི་",
            "དངོས་པོར་མེད་པས་རྒྱུ་རྐྱེན་ལས་འབྱུང་བ་མེད་དོ་",
            "ཞེས་ཀྱང་བསམ་པར་མི་ནུས་།",
            "བློ་མ་འཁྲུལ་པའི་ངོ་ན་རང་གི་མཚན་ཉིད་དུ་",
            "རྒྱུ་རྐྱེན་ལས་སྐྱེ་བ་དེར་འཛིན་ལའང་མེད་།",
            "བློ་འཁྲུལ་ངོ་ན་རྒྱུ་རྐྱེན་ལས་སྐྱེ་བར་སྣང་བ་ཙམ་",
            "གཟུང་ཡུལ་དེ་དག་ལའང་ཡོད་པའི་ཕྱིར་རོ། །",
            "ཇི་སྐད་དུ། ",
            "དབང་པོ་རབ་རིབ་བཅས་པའི་བློ་གང་གིས། །",
            " རབ་རིབ་མཐུ་ལས་སྐྲ་རྣམས་གང་མཐོང་བ། །",
            " དེ་བློ་ལ་ལྟོས་གཉི་ག་བདེན་པ་སྟེ།། ",
            "དོན་གསལ་མཐོང་ལ་གཉི་གའང་བརྫུན་པ་ཡིན།། ",
            "ཅེས་གསུངས་པ་ལྟ་བུའོ།།",
            ""
        ],
        [
            "དོན་དེ་ཉིད་ཐུགས་ལ་བཞག་ནས་",
            "སློབ་དཔོན་ཉིད་ཀྱིས། ",
            "རྟེན་ཅིང་འབྲེལ་འབྱུང་མ་ཡིན་པའི། །",
            "ཆོས་འགའ་ཡོད་པ་མ་ཡིན་པ། །",
            "ཞེས་འཆད་པར་འགྱུར་བ་དང༌། ",
            "མདོ་ལས་ཀྱང༌། ",
            "རྒྱུ་དང་བཅས་ཤིང་རྐྱེན་བཅས་ཆོས་ཤེས་ཀྱི། །",
            "རྒྱུ་མེད་རྐྱེན་མེད་ཆོས་ནི་ཤེས་མ་ཡིན།།",
            "ཅེས་གསུངས་པ་ཡིན་ནོ།།",
            "རྒྱུ་མེད་ལས་སྐྱེ་བ་དགག་པ་བཤད་ཟིན་ཏོ།། ",
            "དེའི་ཕྱིར་སྔར་བཤད་པའི་ཚུལ་གྱིས་སྐྱེ་བའི་དོགས་པ་ལྔ་པ་མི་སྲིད་ཅིང༌། ",
            "མཐའ་བཞི་ལས་སྐྱེ་བ་བཀག་པས་རྟེན་ཅིང་འབྲེལ་པར་འབྱུང་བ་རང་བཞིན་གྱིས་མ་སྐྱེས་པར་གྲུབ་ལ",
            "མ་སྐྱེས་པ་ལ་ནམ་མཁའི་མེ་ཏོག་གི་ཕྲེང་བ་ལྟར་ཁྱད་པར་གྱི་ཆོས་འགག་པ་ལ་སོགས་པ་མི་འཐད་པས་སྔར་བཤད་པའི་",
            "རྟེན་ཅིང་འབྲེལ་པར་འབྱུང་བ་སྤྲོས་པའི་མཐའ་བརྒྱད་དང་བྲལ་བ་དེ་ཉིད་ལེགས་པར་གྲུབ་པ་ཡིན་ནོ།།",
            ""
        ],
        [
            "གསུམ་པ་ཚུལ་དེ་ལ་རྩོད་པ་སྤང་བ་།",
            "ལུང་དང་འགལ་བ་སྤང་བ་དང༌། མཐའ་བཞིའི་སྐྱེ་བ་བཀག་པས་ཀུན་རྫོབ་ཏུ་སྐྱེ་བ་མི་འཐད་པའི་རྩོད་པ་སྤང་བ་གཉིས་ལས། དང་པོ་༼ལུང་དང་འགལ་བ་སྤང་བ་༽ནི། དེ་ལྟར་རྟེན་འབྲེལ་སྤྲོས་པའི་མཐའ་བརྒྱད་དང་བྲལ་བར་རྣམ་པར་གཞག་ན",
            "མདོ་ལས། མ་རིག་པའི་རྐྱེན་གྱིས་འདུ་བྱེད་རྣམས་ཞེས་པ་ལ་སོགས་པ་རྟེན་ཅིང་འབྲེལ་བར་འབྱུང་བ་ལ་དགག་བྱ་སྐྱེ་བ་ལ་སོགས་པ་ཡོད་པར་གསུངས་པ་དང་འགལ་ལོ་ཞེ་།",
            "དེ་སྐད་གསུངས་པ་བདེན་མོད་ཀྱི། གང་ཞིག་རྐྱེན་ལས་སྐྱེས་པ་དེ་མ་སྐྱེས།།",
            "དེ་ལ་སྐྱེ་བའི་རང་བཞིན་ཡོད་མ་ཡིན།།",
            "ཅེས་དང༌། ",
            "ཆོས་ཐམས་ཅད་མ་སྐྱེས་པ། ",
            "མ་འགགས་པ། ",
            "རང་བཞིན་གྱིས་ཞི་བ་ཞེས་པ་ལ་སོགས་པའང་ཇི་སྟེ་མ་།",
            ""
        ],
        [
            "དེའི་ཕྱིར་མདོའི་དགོངས་པ་བཙལ་དགོས་པས། ",
            "བློ་གྲོས་མི་ཟད་པའི་མདོ་ལས། ",
            "མདོ་གང་དོན་དམ་བསྒྲུབ་པ་བསྟན་པ་དེ་ནི་",
            "ངེས་པའི་དོན་ཅེས་བྱ་ལ",
            "མདོ་གང་ཀུན་རྫོབ་བསྒྲུབ་པ་བསྟན་པ་དེ་ནི་",
            "དྲང་བའི་དོན་ཅེས་བྱའོ་ཞེས་གསུངས་པའི་ཚུལ་གྱིས། ",
            "ཐུབ་པའི་གསུང་རབ་ལ་དྲང་དོན་ངེས་དོན་གཉིས་ཡིན་པ་ལས། ",
            "སྐྱེ་སོགས་སྟོན་པ་ངེས་དོན་དུ་མ་གྲུབ་སྟེ",
            "སྐྱེ་སོགས་དེ་ཁོ་ནར་བདེན་པ་ལ་",
            "རིགས་པའི་གནོད་པ་ཡོད་པའི་ཕྱིར་རོ། །",
            "དེའི་ཕྱིར་དྲང་དོན་གྱི་མདོ་ལས་ཀུན་རྫོབ་ཀྱི་",
            "སྐྱེ་བ་ལ་སོགས་པ་ཡོད་པར་གསུངས་པས། ",
            "ཁོ་བོ་ཅག་གི་ངེས་དོན་གྱི་མདོ་སྡེའི་བརྗོད་བྱ་",
            "རྟེན་འབྲེལ་དོན་དམ་པར་སྐྱེ་འགག་ལ་སོགས་པའི་",
            "སྤྲོས་པ་དང་བྲལ་བར་བཤད་པ་ལ་གནོད་པ་མེད་པ་ཉིད་།",
            "ཇི་སྐད་དུ། ",
            "ཏིང་ངེ་འཛིན་གྱི་རྒྱལ་པོའི་མདོ་ལས། ",
            "སྟོང་པ་བདེ་བར་གཤེགས་པས་བཤད་པ་ལྟར། །",
            " ངེས་དོན་མདོ་སྡེ་དག་གི་བྱེ་བྲག་ཤེས།། ",
            "གང་ལས་སེམས་ཅན་གང་ཟག་སྐྱེས་བུ་བསྟན།། ",
            "ཆོས་དེ་ཐམས་ཅད་དྲང་བའི་དོན་དུ་ཤེས།།",
            ""
        ],
        [
            "ཞེས་དང༌། ",
            "ཟླ་བ་གྲགས་པས། ",
            "མདོ་གང་དེ་ཉིད་མ་ཡིན་བཤད་དོན་ཅན། །",
            "དྲང་དོན་གསུངས་པའང་རྟོགས་ནས་དྲང་བྱ་།",
            "སྟོང་ཉིད་དོན་ཅན་ངེས་དོན་ཡང་ཤེས་གྱིས། །",
            "ཞེས་བཤད་པ་ལྟ་བུའོ།། ",
            "གཉིས་པ་",
            "༼མཐའ་བཞིའི་སྐྱེ་བ་བཀག་པས་ཀུན་རྫོབ་ཏུ་སྐྱེ་བ་མི་འཐད་པའི་རྩོད་པ་སྤང་བ་༽ནི། ",
            "བདེན་པ་གཉིས་ཆར་དུ་ཡང་ཁྱོད་ཀྱིས་མཐའ་བཞི་ལས་སྐྱེ་བ་བཀག་ཅིང༌། ",
            "མཐའ་ལྔ་པ་མི་སྲིད་པས་ཁྱོད་ཀྱི་ལྟར་ན་ཀུན་རྫོབ་ཏུའང་སྐྱེ་བ་མི་འཐད་དོ་ཞེ་།",
            "སྔར་བཤད་པའི་ཚུལ་གྱིས་མཐའ་བཞིར་དཔྱད་ན་",
            "ཀུན་རྫོབ་ཏུའང་སྐྱེ་བ་མི་འཐད་པས། ",
            "རང་རྒྱུད་པས་བརྟགས་པ་ལྟ་བུ་",
            "རང་གི་མཚན་ཉིད་དུ་སྐྱེ་བ་མེད་ཀྱང་མ་རིག་པའི་རབ་རིབ་ཀྱིས་བློ་གྲོས་ཀྱི་མིག་ཉམས་པར་བྱས་པ་རྣམས་ལ་རྒྱུ་རྐྱེན་ལ་བརྟེན་ནས་",
            ""
        ],
        [
            "སྐྱེ་བར་སྣང་བ་ཙམ་ལ་ཐ་སྙད་རྒྱུན་མི་འཆད་པར་བྱ་བའི་ཕྱིར་",
            "ཀུན་རྫོབ་ཏུ་རྟེན་ཅིང་འབྲེལ་བར་འབྱུང་བ་ཞེས་རྣམ་པར་གཞག་སྟེ",
            "ཇི་སྐད་དུ། ",
            "སློབ་དཔོན་འཕགས་པ་ཀླུ་སྒྲུབ་ཉིད་ཀྱིས། ",
            "སྡུག་བསྔལ་བདག་གིས་བྱས་པ་དང༌། །",
            " གཞན་གྱིས་བྱས་དང་གཉི་གས་བྱས།། ",
            "རྒྱུ་མེད་རྟོག་གེ་པ་ཡིས་འདོད།། ",
            "ཁྱོད་ཀྱིས་བརྟེན་ནས་འབྱུང་བར་གསུངས།། ",
            "ཞེས་བཤད་པ་ཡིན་ནོ།།",
            "དེ་ལྟར་མཐའ་བཞིའི་སྐྱེ་བ་དགག་པ་སྤྱིར་བསྟན་།",
            ""
        ],
        [
            "ད་ནི་ཕྱོགས་གསུམ་གྱི་སྐྱེ་བ་",
            "མི་འཐད་པར་གསལ་བ་དང༌། ",
            "སྐབས་གཞན་དུ་འཕྲོས་ནས་",
            "བཀག་པ་ཉིད་ཀྱིས་",
            "གོ་ཆོད་པར་དགོངས་ནས་",
            "འཐད་པ་མ་གསུངས་ལ",
            "ཅུང་ཟད་འཐད་པའམ་",
            "དགག་པ་དཀའ་བར་དགོངས་ནས་",
            "བྱེ་བྲག་ཏུ་གཞན་ལས་",
            "སྐྱེ་བ་དགག་པ་འཆད་དོ།། ",
            "དེ་ལ་གཉིས་།",
            "བསྟན་བཅོས་ལས་གྲགས་པའི་དང༌། ",
            "འཇིག་རྟེན་ལས་གྲགས་པའི་",
            "གཞན་ལས་སྐྱེ་བ་དགག་པའོ།།",
            "དང་པོ་༼བསྟན་བཅོས་ལས་གྲགས་༽",
            ""
        ],
        [
            "ལ་རེ་ཞིག་དེའི་ཕྱོགས་སྔ་མ་དགོད་པ་ནི། ",
            "རྐྱེན་རྣམ་བཞི་སྟེ་རྒྱུ་དང་ནི། །",
            " དམིགས་པ་དང་ནི་དེ་མ་ཐག། ",
            "བདག་པོ་ཡང་ནི་དེ་བཞིན་ཏེ།། ",
            "རྐྱེན་ལྔ་པ་ནི་ཡོད་མ་ཡིན།། ",
            "རང་གི་སྡེ་པ་དག་འདི་སྐད་དུ། ",
            "མཐའ་གསུམ་ལས་སྐྱེ་བ་དགག་པ་ནི་རིགས་མོད་ཀྱི། ",
            "གཞན་ལས་སྐྱེ་བ་དགག་པ་ཆེས་ཤིན་ཏུ་མི་རིགས་།",
            "བཅོམ་ལྡན་ཉིད་ཀྱིས་ཆོས་མངོན་པའི་མདོ་ལས། ",
            "འབྲས་བུའི་དངོས་པོ་རྣམས་སྐྱེད་པར་བྱེད་པ་འབྲས་བུ་ལས་གཞན་དུ་གྱུར་པའི་རྐྱེན་བཞི་གསུངས་པའི་ཕྱིར་རོ། །",
            "དེ་ལ་གྲུབ་པའི་མཐའ་ལས་རྒྱུ་དྲུག་རྐྱེན་བཞི་ཞེས་གསུངས་པ་ནི་སོ་སོ་མ་ཡིན་གྱི། ",
            "རྒྱུ་ཡི་རྐྱེན་ནི་རྒྱུ་ལྔ་ཡིན།། ",
            "སེམས་དང་སེམས་བྱུང་སྐྱེས་པ་དག །",
            " ཐ་མ་མིན་མཚུངས་དེ་མ་།",
            ""
        ],
        [
            "དམིགས་པ་ཆོས་རྣམས་ཐམས་ཅད་དེ།། ",
            "བྱེད་རྒྱུ་ཞེས་བྱ་བདག་པོར་བཤད།། ",
            "ཅེས་པའི་ཚུལ་གྱིས་རྒྱུ་དྲུག་ཀྱང་སྡུད་པའི་རྐྱེན་རྣམས་ནི་བཞི་།",
            "སྤྱི་རིགས་འབྲས་བུའི་ངོ་བོ་སྒྲུབ་པར་བྱེད་པ་རྒྱུ་ལྔའམ། ",
            "མྱུ་གུ་དང༌། ",
            "མིག་ཤེས་ལ་ས་བོན་དང་ཀུན་གཞི་ལ་ཡོད་པའི་དེའི་ས་བོན་ལྟ་བུ་རྒྱུའི་རྐྱེན་དང༌། ",
            "གང་ལ་དམིགས་ནས་",
            "སེམས་དང་སེམས་ལས་བྱུང་བ་དེའི་རྣམ་པ་ཅན་དུ་སྐྱེད་པའི་ཡུལ་དམིགས་པའི་རྐྱེན་དང༌། ",
            "རྒྱུད་གཅིག་གི་རིག་པ་སྔ་མ་འགགས་མ་ཐག་པ་ཕྱི་མའི་གོ་འབྱེད་ཅིང་རིག་པ་སྐྱེད་པ་དེ་མ་ཐག་པའི་རྐྱེན་དང༌། ",
            "རྐྱེན་གསུམ་ལས་གཞན་པའི་དངོས་པོ་གང་ཞིག་ཡོད་ན་",
            "དེ་འབྱུང་དུ་རུང་བའམ་བྱེད་རྒྱུ་ཞེས་བྱ་བའི་བདག་པོ་ཡང་ནི་སྔ་མ་དེ་དག་བཞིན་འབྲས་བུ་ལ་ཕན་འདོགས་པའི་རྐྱེན་ཡིན་ནོ།།",
            ""
        ],
        [
            "དེ་ལྟ་ན་གང་ཅུང་ཟད་འབྲས་བུ་ལ་",
            "ཕན་འདོགས་པའི་རྐྱེན་དུ་གྱུར་པ་ཐམས་ཅད་",
            "འདི་བཞིར་འདུས་།",
            "འདི་དག་ཏུ་མ་འདུས་པའི་དབང་ཕྱུག་ལ་སོགས་པ་ནི་",
            "རྐྱེན་མ་ཡིན་པས་རྐྱེན་ལྔ་པ་ནི་ཡོད་པ་མ་ཡིན་ནོ།།",
            "དེས་ན་ཕྱི་ནང་གི་དངོས་པོ་ཐམས་ཅད་",
            "གཞན་དུ་གྱུར་པའི་རྐྱེན་བཞི་པོ་དེ་དག་ལས་",
            "སྐྱེ་བ་ཡིན་ནོ་ཞེས་ཟེར་རོ། །",
            " ༼གཉིས་པ་༽དེའི་ལན་དེ་ལྟར་གསུངས་མོད་ཀྱི་",
            "དེའི་དོན་རིགས་པས་དཔྱད་ན་",
            "མི་རུང་བས་ངེས་དོན་མ་ཡིན་པར་",
            "དྲང་དོན་ཡིན་ནོ་ཞེས་འཆད་པ་ཡིན་ལ",
            "དེ་ལ་བཞི་།",
            "སྤྱིར་རྐྱེན་གཞན་དུ་གྱུར་པ་ལས་སྐྱེ་བ་དགག་པ་དང༌། ",
            "བྱ་བ་གཞན་དུ་གྱུར་པ་ལས་སྐྱེ་བ་དགག་པ་དང༌། ",
            "རྐྱེན་གྱི་རྒྱུ་མཚན་སྤྱིར་དགག་པ་དང༌། ",
            "རྐྱེན་བཞི་སོ་སོའི་མཚན་ཉིད་བྱེ་བྲག་ཏུ་དགག་པའོ།།",
            ""
        ],
        [
            "དང་པོ་༼སྤྱིར་རྐྱེན་གཞན་དུ་གྱུར་པ་ལས་སྐྱེ་བ་དགག་པ་༽ནི། ",
            "དངོས་པོ་རྣམས་ཀྱི་རང་བཞིན་ནི། ། ",
            "རྐྱེན་ལ་སོགས་ལ་ཡོད་མ་ཡིན།། ",
            "བདག་གི་དངོས་པོ་ཡོད་མིན་ན།། ",
            "གཞན་དངོས་ཡོད་པ་མ་ཡིན་ནོ།། ",
            "དངོས་པོ་རྣམས་ཀྱི་ཞེས་པའི་ཚིགས་སུ་བཅད་པ་གཅིག་།",
            "དེ་ཡང་ལ་ཞེས་པ་བདུན་པ་གནས་གཞིའི་",
            "བྱིངས་ཀྱི་ཚིག་རྐྱེན་ལ་སོགས་པ་ཡོད་པའི་དུས་ན་",
            "ཞེས་པ་ཡོད་པའི་བདུན་པ་དང༌། ",
            "རྐྱེན་ལ་སོགས་པ་ལ་ཞེས་གཞིའི་",
            "བདུན་པར་བཤད་པའི་ཚུལ་གཉིས་ལས། ",
            "རིམ་པ་ལྟར་རྒྱུ་འབྲས་རྫས་གཞན་ཉིད་དང༌། ",
            "རྒྱུ་ལས་འབྲས་བུ་སྐྱེ་བ་འགོག་པ་ཡིན་ནོ།།",
            "དང་པོ་ནི། ",
            "མྱུ་གུ་ལ་སོགས་པ་འབྲས་བུའི་དངོས་པོ་རྣམས་ཀྱི་",
            "རང་བཞིན་ནི་ཆོས་ཅན། ",
            "རྐྱེན་ལ་སོགས་པ་སྟེ་རྒྱུ་ས་བོན་དང་",
            "རྐྱེན་ཆུ་ལུད་ལ་སོགས་པ་སོ་སོ་བ་དང་འདུས་པ་",
            "དག་མ་འགྱུར་བར་ཡོད་པའི་དུས་ན་ཡོད་པ་མ་ཡིན་ཏེ",
            ""
        ],
        [
            "མ་སྐྱེས་པའི་ཕྱིར་རོ། །",
            "དེ་ལྟ་མ་ཡིན་ན་",
            "དུས་མཉམ་པ་ལ་ཕན་འདོགས་མེད་པས་",
            "འབྲས་བུ་རྒྱུ་མེད་དུ་འགྱུར་རོ། །",
            "དེས་ན་རྐྱེན་གྱི་ཚེ་འབྲས་བུ་བདག་གི་",
            "དངོས་པོ་ཡོད་པ་མིན་ན་",
            "རྐྱེན་དག་གཞན་གྱི་དངོས་པོར་ག་ལ་འགྱུར་ཏེ",
            "ལྟོས་ས་མེད་པའི་ཕྱིར་རིང་པོ་མེད་པའི་ཐུང་ངུའམ། ",
            "ཕ་རོལ་མེད་པའི་ཚུ་རོལ་བཞིན་ནོ་",
            "སྙམ་དུ་དགོངས་པ་སྟེ་དོན་གྱི་ཆ་ནི་",
            "སྔར་རྒྱས་པར་བཤད་ཟིན་ཏོ།། ",
            "བཤད་ཚུལ་གཉིས་པ་ནི། ",
            "མྱུ་གུ་ལ་སོགས་པ་དངོས་པོ་རྣམས་ཀྱི་རང་བཞིན་ནི་",
            "རྐྱེན་ལ་སོགས་པ་སྟེ་རྒྱུ་རྐྱེན་སོ་སོ་བ་དང་འདུས་པ་དག་གམ་",
            "དེ་ལས་གཞན་འགའ་ཞིག་ལའང་རུང་སྟེ་",
            "སྐྱེ་བའི་སྔ་རོལ་ནས་མཁར་གཞོང་ལ་",
            "རྒྱ་ཤུག་ལྟར་ཡོད་པ་མ་ཡིན་ཏེ",
            "དེ་དག་ལ་སྣང་རུང་མ་དམིགས་པའི་ཕྱིར་དང༌། ",
            "གལ་ཏེ་ཡོད་ན",
            ""
        ],
        [
            "འང་དེ་དག་ལས་སྐྱེ་བ་དོན་མེད་པའི་ཕྱིར་རོ། །",
            "དེས་ན་རྐྱེན་ལ་སོགས་ལ་འབྲས་བུའི་",
            "བདག་གི་དངོས་པོ་ཡོད་པ་མིན་ན",
            "དེ་རྐྱེན་ལ་སོགས་པ་གཞན་ལས་འབྱུང་ཞིང་",
            "སྐྱེ་བར་ག་ལ་འགྱུར་།",
            "བྱེ་མ་དག་ལས་ཏིལ་མར་བཞིན། །",
            "ཅེས་པ་།",
            "ཁྱབ་པ་ནི། ",
            "ཇི་སྟེ་དེ་ནི་མེད་པར་ཡང༌། །",
            "ཞེས་འཆད་པར་འགྱུར་རོ། །",
            "འདིར་བྷ་བ་ཞེས་པའི་སྐད་ཀྱི་བྱིངས་དངོས་པོ་དང་",
            "འབྱུང་བ་གཉིས་ལ་འཇུག་པས་བཤད་ཚུལ་",
            "སྔ་མ་ལྟར་ན་དངོས་པོ་དང༌། ",
            "ཕྱི་མ་ལྟར་ན་འབྱུང་བར་བཤད་པ་ཡིན་ནོ།།",
            "འདི་ལ་སློབ་དཔོན་བྷ་བས་",
            "ཕྱེད་སྔ་མས་བདག་སྐྱེ་འགོག་པ་དང༌། ",
            "ཕྱེད་ཕྱི་མས་གཞན་སྐྱེ་འགོག་པར་འཆད་དོ།། ",
            "གཉིས་པ་༼བྱ་བ་གཞན་དུ་གྱུར་པ་ལས་",
            "སྐྱེ་བ་དགག་པ་༽ནི། ",
            "བྱ་བ་རྐྱེན་དང་ལྡན་པ་མེད།།",
            ""
        ],
        [
            "རྐྱེན་དང་མི་ལྡན་བྱ་བ་མེད།། ",
            "བྱ་བ་མི་ལྡན་རྐྱེན་མ་ཡིན།། ",
            "བྱ་བ་ལྡན་ཡོད་འོན་ཏེ་ན།། ",
            "ཉན་ཐོས་བྱེ་བྲག་ཏུ་སྨྲ་བ་དག་",
            "གཞན་དུ་གྱུར་པའི་རྐྱེན་ཉིད་ལས་སྐྱེ་བ་མ་ཡིན་གྱི། ",
            "འོན་ཀྱང་རྐྱེན་གྱིས་བསྒྲུབས་པའི་སྐྱེ་བའི་",
            "བྱ་བ་དོན་གཞན་ལས་སྐྱེ་བ་ཡིན་ནོ་སྙམ་ན",
            "དེ་ལྟ་ན་བྱ་བ་རྐྱེན་གྱུར་ལྡན་པའམ་",
            "མི་ལྡན་པ་ལས་སྐྱེ། ",
            "དང་པོ་ལྟར་།",
            "འབྲས་བུ་སྐྱེས་པ་ལ་དེ་སྐྱེད་པའི་",
            "བྱ་བ་དོན་མེད་ཅིང༌། ",
            "མ་སྐྱེས་པ་ལ་ནམ་མཁའི་མེ་ཏོག་ལྟར་",
            "འབྲས་བུ་སྐྱེ་བའི་བྱ་བའི་རྟེན་མེད་པས་",
            "སྐྱེ་བའི་བྱ་བ་མེད་ལ",
            ""
        ],
        [
            "སྐྱེས་མ་སྐྱེས་ལས་མ་གཏོགས་པའི་",
            "སྐྱེ་བཞིན་པ་མེད་པས། ",
            "སྐྱེ་བཞིན་པ་ལའང་སྐྱེ་བའི་བྱ་བ་མེད་པའི་ཕྱིར་",
            "བྱ་བ་ཉིད་དུས་གསུམ་དུ་དཔྱད་ན་",
            "མེད་པས་བྱ་བ་རྐྱེན་དང་ལྡན་པ་མེད་ཅེས་པའོ།།",
            "གཉིས་པ་ལྟར་།",
            "རྒྱུ་མེད་པས་མ་དཔྱད་པ་སྣང་ངོ་ཙམ་དུ་ཡང་",
            "རྐྱེན་དང་མི་ལྡན་བྱ་བ་མེད་ཅེས་པའོ།།",
            "འོ་ན་རྐྱེན་ཉིད་ཀྱིས་སྐྱེད་པར་བྱེད་དོ་སྙམ་པ་།",
            "དེ་ཡང་འབྲས་བུ་སྐྱེད་པའི་བྱ་བ་དང་",
            "མི་ལྡན་པ་ནམ་མཁའི་མེ་ཏོག་ལྟར་",
            "རྐྱེན་གྱི་རྣམ་འཇོག་གི་རྒྱུ་མེད་པས་",
            "རྐྱེན་ཉིད་མ་ཡིན་།",
            ""
        ],
        [
            "འོན་ཏེའམ་གལ་ཏེ་ན་བྱ་བ་དང་ལྡན་པའི་རྐྱེན་ཡོད་ན་",
            "དེས་བསྐྱེད་པར་འགྱུར་བ་ཞིག་།",
            "དེ་ཡང་མེད་དེ་",
            "འབྲས་བུ་སྐྱེས་མ་སྐྱེས་སྐྱེ་བཞིན་པ་ལ་",
            "སྐྱེད་པའི་བྱ་བ་མི་འཐད་པར་བཤད་ཟིན་པའི་ཕྱིར་རོ། །",
            " གསུམ་པ་༼རྐྱེན་གྱི་རྒྱུ་མཚན་སྤྱིར་དགག་པ་༽ནི། ",
            "འདི་དག་ལ་བརྟེན་སྐྱེ་བས་ན།། ",
            "དེ་ཕྱིར་འདི་དག་རྐྱེན་ཅེས་གྲག། ",
            "ཇི་སྲིད་མི་སྐྱེ་དེ་སྲིད་དུ། །",
            " འདི་དག་རྐྱེན་མིན་ཇི་ལྟར་མིན།། ",
            "མེད་དམ་ཡོད་པའི་དོན་ལ་ཡང༌། །",
            " རྐྱེན་ནི་རུང་བ་མ་ཡིན་ཏེ།།",
            ""
        ],
        [
            "མེད་ན་གང་གི་རྐྱེན་དུ་འགྱུར།། ",
            "ཡོད་ན་རྐྱེན་གྱིས་ཅི་ཞིག་བྱ།། ",
            "འདི་སྙམ་དུ་དེ་ལྟར་དཔྱད་པས་ཅི་།",
            "ཇི་སྐད་བཤད་པའི་མིག་དང་གཟུགས་ལ་སོགས་པའི་",
            "རྐྱེན་བཞི་པོ་འདི་དག་ལ་བརྟེན་ནས་",
            "རྣམ་ཤེས་དང་མྱུ་གུ་ལ་སོགས་པ་སྐྱེ་བས་ན་",
            "དེའི་ཕྱིར་འདི་དག་དེའི་རྐྱེན་ཞེས་བརྗོད་ཅིང་གྲགས་སོ་ཞེ་།",
            "དེ་ལྟ་ནའང་རྐྱེན་དེ་དག་ལས་",
            "འབྲས་བུ་སྐྱེ་བ་ཉིད་དུ་མི་འགྲུབ་།",
            ""
        ],
        [
            "མཐུན་རྐྱེན་གྱི་ཚོགས་པ་མ་ཚང་བའམ། ",
            "འགལ་རྐྱེན་གྱིས་ཆོད་པས་རྐྱེན་དེ་དག་ལས་",
            "ཇི་སྲིད་འབྲས་བུ་དེ་མི་སྐྱེ་བ་དེ་སྲིད་དུ་",
            "རྐྱེན་གྱི་རྣམ་འཇོག་གི་རྒྱུ་སྐྱེད་པའི་བྱ་བ་དང་མི་ལྡན་པས། ",
            "མིག་ཤེས་ལ་རྣ་བ་དང་སྒྲ་ལྟར་བཞི་པོ་",
            "འདི་དག་རྐྱེན་མིན་ཇི་ལྟར་མིན་ཏེ་",
            "རྐྱེན་མ་ཡིན་པ་ཉིད་ཡིན་ལ",
            "བྱེ་མ་ལས་ཏིལ་མར་ལྟར་རྐྱེན་མིན་ལ",
            "ས་ཕྱིས་ཀྱང་འབྲས་བུ་སྐྱེ་བར་མི་རིགས་པའི་ཕྱིར་རོ། །",
            "གལ་ཏེ་དེ་དག་སྔར་འབྲས་བུ་དེ་སྐྱེད་པའི་",
            "རྐྱེན་མ་ཡིན་ཀྱང་ཕྱིས་རྐྱེན་འགའ་ཞིག་ལས་",
            "དེ་དངོས་སུ་སྐྱེད་པའི་རྐྱེན་དུ་འགྱུར་རོ་ཞེ་།",
            "རྐྱེན་གཞན་གཉིས་པ་དེ་སྔར་རྐྱེན་དང་པོ་",
            "འབྲས་བུ་དངོས་སུ་སྐྱེད་པར་བྱེད་པའི་རྐྱེན་མ་ཡིན་པས་",
            "ཕྱིས་ཀྱང་དེ་དེ་ལྟར་བྱེད་པའི་རྐྱེན་དུ་མི་འཐད་།",
            "དེ་ལའང་དེ་ལྟར་བྱེད་པའི་རྐྱེན་གཞན་གསུམ་པ་འདོད་།",
            ""
        ],
        [
            "དེ་ལའང་རྐྱེན་གཞན་བཞི་པ་དགོས་པས་ཐུག་པ་མེད་པར་འགྱུར་རོ་",
            "ཞེས་འགྲེལ་པས་འཆད་དོ།།",
            "ཁ་ཅིག་༡འབྲས་བུ་སྐྱེ་བའི་དུས་ན་སྐྱེད་པའི་བྱ་བ་དང་ལྡན་པས་རྐྱེན་ཡིན་ནོ་སྙམ་།",
            "དེའི་ཚེ་རྐྱེན་ལ་སྐྱེད་པའི་བྱ་བ་ཡོད་ན་འབྲས་བུ་ལ་སྐྱེ་བའི་བྱ་བ་ཡོད་པར་འགྱུར་།",
            "བྱ་བ་དང་ལྡན་ན་དངོས་པོར་གྲུབ་པས་རྐྱེན་མི་དགོས་སོ་ཞེས་འཆད་དོ།།",
            "དོན་དེ་ཉིད་འབྲས་ཕྱོགས་ནས་དཔྱད་པ་ནི། ",
            "ཡང་རྐྱེན་དེ་དག་གིས་འབྲས་བུ་སྐྱེད་པར་བྱེད་ན་ཅི་འབྲས་བུ་སྔར་མེད་པའམ་ཡོད་པ་ཞིག་སྐྱེད་།",
            "དེ་ལ་འབྲས་བུ་ཡོད་དམ་མེད་པའི་དོན་ལ་ཡང༌། ",
            "རྐྱེན་ནི་རུང་བ་མ་ཡིན་ཏེ་ཞེས་པ་རྣལ་མའི་དམ་བཅའ་བའོ།།",
            ""
        ],
        [
            "དེ་བསྒྲུབ་པ་ནི། ",
            "འབྲས་བུ་ཡོད་པ་མ་ཡིན་པ། །",
            "རྒྱུ་ཡི་རྒྱུ་ཉིད་ཡོད་མིན་པས། །",
            "ཞེས་པའི་ཚུལ་གྱིས་རྒྱུ་ཉིད་དུ་འཇོག་པ་འབྲས་བུ་ལ་ལྟོས་པས་འབྲས་བུ་མེད་ན་",
            "བུ་མེད་པའི་ཕ་ལྟར་གང་གི་རྐྱེན་དུ་འགྱུར་ཞིང༌",
            "འབྲས་བུ་ཡོད་ན་མཁར་གཞོང་ན་ཡོད་པའི་རྒྱ་ཤུག་ལྟར་གྲུབ་ཟིན་བསྒྲུབ་མི་དགོས་པས་དེ་སྒྲུབ་པའི་རྐྱེན་གྱིས་ཅི་ཞིག་བྱ་ཞེས་པའོ།། ",
            "བཞི་པ་",
            "༼རྐྱེན་བཞི་སོ་སོའི་མཚན་ཉིད་བྱེ་བྲག་ཏུ་དགག་པ་༽ནི། ",
            "གང་ཚེ་ཆོས་ནི་ཡོད་པ་དང༌། །",
            " མེད་དང་ཡོད་མེད་མི་འགྲུབ་པ། །",
            " ཇི་ལྟར་སྒྲུབ་བྱེད་རྒྱུ་ཞེས་བྱ།། ",
            "དེ་ལྟ་ཡིན་ན་མི་རིགས་སོ།། ",
            "དེ་ལྟ་ནའང་བཅོམ་ལྡན་འདས་ཀྱིས་སྒྲུབ་པར་བྱེད་པ་ནི་རྒྱུའོ་",
            "ཞེས་པ་ལ་སོགས་པ་རྐྱེན་བཞི་སོ་སོའི་མཚན་ཉིད་གསུངས་པས་དེ་དག་རང་བཞིན་དུ་ཡོད་པ་ཉིད་དོ་ཞེ་།",
            ""
        ],
        [
            "དེ་དག་རིགས་པས་མི་འཐད་པས་",
            "ངེས་དོན་དུ་གསུངས་པ་མ་ཡིན་ནོ།།",
            "ཇི་ལྟར་མི་འཐད་པའི་ཚུལ་ལ་བཞི་ལས། ",
            "དང་པོ་རྒྱུའི་རྐྱེན་གྱི་མཚན་ཉིད་མི་འཐད་པ་ནི། ",
            "གལ་ཏེ་བསྒྲུབ་བྱ་འབྲས་བུ་འགའ་ཞིག་འགྲུབ་ན་",
            "དེའི་ངོ་བོ་སྒྲུབ་པར་བྱེད་པའི་",
            "རྒྱུའི་རྐྱེན་ཡོད་པར་འགྱུར་བ་ཞིག་ན་",
            "བསྒྲུབ་མི་དགོས་པ་དང༌། ",
            "སྒྲུབ་པར་མི་ནུས་པ་དང༌། ",
            "འགལ་ཞིང་གཉི་ག་ལ་བཀོད་པའི་སྐྱོན་དུ་འགྱུར་བས། ",
            "རིམ་པ་ལྟར་གང་ཚེ་བསྒྲུབ་བྱ་འབྲས་བུའི་",
            "ཆོས་ནི་སྔར་ནས་ཡོད་པ་དང༌། ",
            "སྔར་མེད་པ་དང༌། ",
            "ཡོད་མེད་གཉི་ག་ཡིན་པ་མི་འགྲུབ་པ་དེའི་ཚེ། ",
            "ཇི་ལྟར་ན་འབྲས་བུའི་ངོ་བོ་",
            "སྒྲུབ་པར་བྱེད་པའི་རྒྱུ་ཞེས་བྱ་སྟེ་",
            "སྒྲུབ་བྱེད་ཀྱི་རྒྱུ་མ་གྲུབ་པ་དེ་ལྟ་ཡིན་ན",
            "རྒྱུའི་རྐྱེན་གྱི་མཚན་ཉིད་ཡོད་པས་དེ་ཡོད་དོ་",
            "ཞེས་སྨྲ་བ་དེ་མི་རིགས་སོ་ཞེས་པའོ།།",
            ""
        ],
        [
            "གཉིས་པ་དམིགས་པའི་རྐྱེན་གྱི་མཚན་ཉིད་དགག་པ་།",
            "དམིགས་པ་དང་བཅས་པའི་ཆོས་གང་དག་ཅེ་།",
            "སེམས་དང་སེམས་ལས་བྱུང་བ་ཐམས་ཅད་དོ་",
            "ཞེས་པའི་ཚུལ་གྱིས་དམིགས་བྱེད་སེམས་དང་སེམས་བྱུང་དམིགས་བྱའི་རྐྱེན་ལས་སྐྱེ་བར་རྟོག་།",
            "ཅི་དམིགས་བྱེད་ཡོད་པའམ་མེད་པ་ལ་དམིགས་བྱའི་རྐྱེན་རྟོག",
            "དང་པོ་འགོག་པ་ནི། ",
            "ཡོད་པའི་ཆོས་འདི་དམིགས་པ་ནི། །",
            " མེད་པ་ཁོ་ན་ཉེ་བར་བསྟན།། ",
            "ཕྱེད་སྔ་ཕྱི་གོ་རིམ་བཟློག་སྟེ་",
            "ཅི་སྟེ་འབྲས་བུ་སེམས་དང་སེམས་ལས་བྱུང་བ་ཡོད་པའི་ཆོས་ནི་ཞེས་པ་ཆོས་ཅན་ནོ།།",
            ""
        ],
        [
            "དེ་དམིགས་པའི་རྐྱེན་ལ་ལྟོས་པ་ཡོད་པར་ག་ལ་འགྱུར་།",
            "དམིགས་མེད་ན་སྟེ་དམིགས་བྱ་མེད་པའི་སྔར་ནས་ཡོད་ཟིན་པའི་ཕྱིར་རོ་ཞེས་པའོ།།",
            "དེས་ན་དམིགས་བྱེད་ཡེ་ནས་",
            "ཡོད་པའི་ཆོས་འདི་དམིགས་པའི་རྐྱེན་མེད་པ་ཁོ་ན་ལ་ཁྱོད་ཀྱི་རང་དགས་དམིགས་བྱའི་རྐྱེན་དང་བཅས་པར་",
            "ཉེ་བར་བསྟན་པར་ཟད་དོ་ཞེས་བྱ་བའོ།། ",
            "༼གཉིས་པ་༽མེད་པའི་དམིགས་རྐྱེན་འགོག་པ་ནི། ",
            "ཅི་སྟེ་ཆོས་ནི་དམིགས་མེད་ན།། ",
            "དམིགས་པ་ཡོད་པར་ག་ལ་འགྱུར།།",
            ""
        ],
        [
            "ཡོད་པས་མེད་པའི་སྒྲ་ཡིན་པར་བྱས་ལ་",
            "གོ་རིམ་བཞིན་འབྲས་བུ་དམིགས་བྱེད་མེད་པའི་ཆོས་འདི་དམིགས་བྱའི་རྐྱེན་མེད་པ་ཁོ་ན་ཡིན་པར་གྱུར་པ་ལ་",
            "ཁྱེད་ཀྱིས་དམིགས་བྱའི་རྐྱེན་དང་བཅས་པར་བསྟན་པ་ཡིན་ནོ་ཞེས་པ་།",
            "དེ་ཉིད་ཅི་སྟེ་ཞེ་།",
            "ཆོས་ནི་དམིགས་མེད་ན་།",
            "དམིགས་པར་བྱེད་པའི་ཆོས་མེད་པའི་ཕྱིར་ནམ་མཁའི་མེ་ཏོག་ལྟར་དེའི་དམིགས་བྱ་ཡོད་པར་ག་ལ་འགྱུར་ཞེས་པའོ།།",
            "སློབ་དཔོན་བྷ་བ་ནི་དམིགས་བྱེད་སྔར་ནས་ཡོད་པའི་ཆོས་ནི་དམིགས་བྱ་ལ་ལྟོས་པ་མེད་པ་ཁོ་ན་ལ་ཁྱོད་ཀྱིས་ཡོད་པར་བསྟན་པར་ཟད་།",
            ""
        ],
        [
            "ཅི་སྟེ་དམིགས་བྱེད་ཀྱི་ཆོས་མེད་ན་",
            "དེའི་དམིགས་བྱ་ཡང་ག་ལ་ཡོད་ཅེས་ཕྱེད་སྔ་ཕྱི་གཉིས་ཀྱིས་རིམ་པ་ལྟར་དམིགས་བྱེད་ཡོད་པ་དང་མེད་པའི་དམིགས་རྐྱེན་འགོག་པར་འཆད་དོ།། ",
            "གསུམ་པ་དེ་མ་ཐག་པའི་རྐྱེན་གྱི་མཚན་ཉིད་དགག་པ་།",
            "ཆོས་རྣམས་སྐྱེས་པ་མ་ཡིན་ན།། ",
            "འགག་པ་འཐད་པར་མི་འགྱུར་རོ། །",
            " དེ་ཕྱིར་དེ་མ་ཐག་མི་རིགས། །",
            " འགགས་ན་རྐྱེན་ཡང་གང་ཞིག་ཡིན།། ",
            "རྒྱུ་འགགས་མ་ཐག་པ་འབྲས་བུ་འབྱུང་བའི་དེ་མ་ཐག་པའི་རྐྱེན་ཡིན་མོད་ཀྱི། ",
            "དེ་ལྟ་ནའང་མྱུ་གུ་ལ་སོགས་པ་འབྲས་བུའི་ཆོས་རྣམས་སྐྱེས་པ་མ་ཡིན་ན་",
            ""
        ],
        [
            "སྟེ་མ་སྐྱེས་པ་དེ་སྲིད་དུ། ",
            "ས་བོན་ལ་སོགས་པ་རྒྱུའི་ཆོས་རྣམས་འགག་པ་འཐད་པར་མི་འགྱུར་རོ། །",
            "འབྲས་བུ་མ་སྐྱེས་པར་རྒྱུ་མི་འགག་པ་དེའི་ཕྱིར་འབྲས་བུ་སྐྱེ་བ་ལ་རྒྱུ་འགག་པ་སྔོན་དུ་མ་སོང་བས་དེ་མ་ཐག་པའི་རྐྱེན་མི་རིགས་།",
            "འོན་ཏེ་འབྲས་བུ་མ་སྐྱེས་པར་རྒྱུ་འགགས་ནའང་འགགས་པ་མེད་པ་ཡིན་པས་འབྲས་བུ་ཕྱི་མ་སྐྱེ་བའི་རྐྱེན་ཡང་གང་ཞིག་ཡིན་།",
            "འབྲས་བུ་ཕྱི་མ་སྐྱེས་པའི་སྟོབས་ཀྱིས་རྒྱུ་སྔ་མ་འགག་པ་ཡིན་པས་རྒྱུ་སྔ་མ་འགག་པའི་རྐྱེན་ཡང་གང་ཞིག་ཡིན་ཞེས་པའོ།།",
            "ཡང་ན་སྔར་བཀག་པའི་ཚུལ་གྱིས་རྒྱུའི་ཆོས་རྣམས་ཉིད་སྐྱེ་བ་མེད་པས་འགག་པར་མི་འཐད་པས་དེ་མ་ཐག་པའི་རྐྱེན་མི་རིགས་པ་དང༌། ",
            "མ་སྐྱེས་པར་འགགས་ནའང་འབྲས་བུ་སྐྱེ་བ་དང་རྒྱུ་འགག་པའི་རྐྱེན་ཡང་གང་ཞིག་ཡིན་ཅེས་བཤད་པར་བྱའོ།། ",
            "བཞི་པ་བདག་པོའི་རྐྱེན་གྱི་མཚན་ཉིད་དགག་པ་ནི། ",
            "དངོས་པོ་རང་བཞིན་མེད་རྣམས་ཀྱི། །",
            " ཡོད་པ་གང་ཕྱིར་ཡོད་མིན་ན།། ",
            "འདི་ཡོད་པས་ན་འདི་འབྱུང་ཞེས། །",
            " བྱ་བ་འདི་ནི་འཐད་མ་ཡིན།།",
            ""
        ],
        [
            "བདག་རྐྱེན་གྱི་མཚན་ཉིད་རྐྱེན་གསུམ་ལས་གཞན་པའི་དངོས་པོ་འདི་ཡོད་པས་ན་",
            "འབྲས་བུ་འདི་འབྱུང་ཞེས་བྱ་བ་དེ་ནི་འཐད་པ་མ་ཡིན་།",
            "གང་གི་ཕྱིར་ཡོད་པ་ཉིད་གྲུབ་པའམ་ཡོད་པ་མིན་ན་ཞེས་དང༌། ",
            "དེའི་ཡང་འཐད་པ་དངོས་པོ་རྣམས་རྟེན་ཅིང་འབྲེལ་པར་འབྱུང་བ་ཡིན་པས་གཟུགས་བརྙན་ལྟར་རང་བཞིན་མེད་པའི་ཕྱིར་རོ་ཞེས་པའོ།།",
            "གལ་ཏེ་ཕ་རོལ་དངོས་པོ་སྨྲ་བ་ལྟ་བུ་རང་བཞིན་མེད་པར་མ་གྲུབ་པ་ལ་རྟགས་མི་འགྲུབ་ཅིང༌། ",
            "གྲུབ་པ་ལ་རང་བཞིན་ཙམ་ཁེགས་པ་ཉིད་ཀྱིས་བདག་རྐྱེན་གྱི་རང་བཞིན་ཡང་ཁེགས་པས་དེ་འགོག་པ་ལ་རྟགས་དོན་མེད་པར་འགྱུར་རོ་ཞེ་།",
            "སྔར་བཤད་པ་ལྟར་ཕ་རོལ་རང་བཞིན་མེད་པར་མ་གྲུབ་པ་ལ་དེ་རྟེན་འབྲེལ་གྱི་རྟགས་ཀྱིས་བསྒྲུབ་།",
            "རྟགས་དེས་རང་བཞིན་ཙམ་ཁེགས་པ་ན་བྱེ་བྲག་བདག་རྐྱེན་ལས་སྐྱེ་བའི་རང་བཞིན་གྱི་དོན་ཁེགས་ཀྱང་ཤིང་བཀག་པས་ཤ་པ་འགོག་པ་ལྟར་",
            "དེའི་ཐ་སྙད་འགོག་པ་ལ་རྟགས་སུ་བསྟན་པ་མི་འགལ་བ་དང༌། ",
            "རྣམ་པ་གཅིག་ཏུ་ན་འདི་གཞན་གྱི་སྒྲུབ་བྱེད་འགོག་པ་ཡིན་ཏེ",
            ""
        ],
        [
            "གཞན་དག་བདག་རྐྱེན་གྱི་མཚན་ཉིད་ཡོད་པས་རྐྱེན་ལས་སྐྱེ་བ་ཡོད་དོ་ཞེས་རྒོལ་བ་།",
            "ཁོ་བོ་ཅག་དངོས་པོ་རང་བཞིན་མེད་པར་སྨྲ་བའི་ཕྱོགས་ལ་དེའི་མཚན་ཉིད་མ་གྲུབ་བོ་ཞེས་བསྟན་པ་ཡིན་པས་སྐྱོན་མེད་དོ།། ",
            "༼གསུམ་པ་༽འཇིག་རྟེན་ལ་གྲགས་པའི་གཞན་སྐྱེ་དགག་པ་།",
            "འཇིག་རྟེན་པ་དང་རྟོག་གེ་བ་ཁ་ཅིག་གཞུང་ལུགས་ལ་མ་བརྟེན་པར་མྱུ་གུ་དང་སྣམ་བུ་ལ་སོགས་པ་",
            "རང་ལས་གཞན་པའི་ས་བོན་དང་ས་དང་སྣལ་མ་ཐག་གཟང་ལ་སོགས་པ་ལས་སྐྱེ་བར་མཐོང་བས་གཞན་ལས་སྐྱེ་བ་ཡོད་དོ་ཞེས་སྨྲའོ།།",
            "དེའི་ལན་རྨི་ལམ་ལྟར་ཐ་སྙད་པའི་ཤེས་པ་འཁྲུལ་བས་དེ་ལྟར་མཐོང་བ་ཡིན་གྱི། ",
            "དཔྱད་ན་",
            "གཞན་དེ་དག་ལས་སྐྱེ་བ་མེད་དོ་",
            "ཞེས་འཆད་པ་ལ་གསུམ་།",
            ""
        ],
        [
            "འབྲས་བུ་རྐྱེན་ལ་ཡོད་མེད་སྐྱེ་བ་མི་འཐད་པ་དང༌། ",
            "རྐྱེན་གྱི་རང་བཞིན་ཡིན་མིན་སྐྱེ་བ་མི་འཐད་པ་དང༌། ",
            "དེས་གྲུབ་པའི་དོན་ཏོ།། ",
            "དང་པོ་",
            "༼འབྲས་བུ་རྐྱེན་ལ་ཡོད་མེད་སྐྱེ་བ་མི་འཐད་པ་༽ནི། ",
            "རྐྱེན་རྣམས་སོ་སོ་འདུས་པ་ལ།། ",
            "འབྲས་བུ་དེ་ནི་མེད་པ་ཉིད། །",
            " རྐྱེན་རྣམས་ལ་ནི་གང་མེད་པ། །",
            " དེ་ནི་རྐྱེན་ལས་ཇི་ལྟར་སྐྱེ། །",
            " ཅི་སྟེ་དེ་ནི་མེད་པར་ཡང༌། །",
            " རྐྱེན་དེ་དག་ལས་སྐྱེ་འགྱུར་ན། ",
            "རྐྱེན་མ་ཡིན་པ་དག་ལས་ཀྱང༌། །",
            " ཅི་ཡི་ཕྱིར་ན་སྐྱེ་མི་འགྱུར།། ",
            "འབྲས་བུ་དེ་དག་རྐྱེན་ལ་ཡོད་པའམ་མེད་པ་ཞིག་སྐྱེ་།",
            "དང་པོ་ལྟར་།",
            ""
        ],
        [
            "རྐྱེན་དེ་དག་ལ་འབྲས་བུ་དེ་ཡོད་ན་དེ་ལས་སྐྱེ་བར་འགྱུར་བ་ཞིག་།",
            "རྐྱེན་དེ་རྣམས་ཉིད་སོ་སོ་བ་ལ་",
            "འབྲས་བུ་འདོད་པ་དེ་དག་ནི་མེད་པ་ཉིད་",
            "དེ་འབྲས་བུ་རྐྱེན་དུ་མ་ལ་ཡོད་པས་དུ་མར་འགྱུར་བའི་ཕྱིར་དང༌། ",
            "སྣང་རུང་མ་དམིགས་པའི་ཕྱིར་རོ། །",
            "རྐྱེན་དེ་དག་རྣམས་འདུས་པ་ལ་ཡང་མེད་པ་ཉིད་དེ་རེ་རེ་བ་ལ་མེད་པའི་ཕྱིར་དང༌། ",
            "རྐྱེན་དུ་མ་འདུས་པ་ལ་ཡོད་པ་ཉིད་ཀྱིས་རྐྱེན་རེ་རེ་ལ་འབྲས་བུ་དེ་ཡོད་མེད་ཀྱི་ཆ་གཉིས་གཉིས་དགོས་ལ",
            "དེའི་གང་ཡོད་པའི་ཆ་སྐྱེད་ཀྱི་མེད་པའི་ཆ་མི་སྐྱེད་པས་འབྲས་བུ་གཅིག་རྐྱེན་རེ་རེའི་ཆ་ཤས་ཀྱི་བསྐྱེད་བྱར་འགྱུར་བའི་ཕྱིར་རོ། །",
            " གཉིས་པ་ལྟར་།",
            "འབྲས་བུ་མྱུ་གུའམ་སྣམ་བུ་དེ་ནི་རྐྱེན་ས་བོན་དང་སྣལ་མ་ལ་སོགས་པ་ལས་ཇི་ལྟར་སྐྱེ་སྟེ་སྐྱེ་བ་མེད་དོ་ཞེས་པའི་དམ་བཅའ་།",
            "རྐྱེན་རྣམས་ལ་ནི་གང་མེད་པ་།",
            "རྐྱེན་དེ་རྣམས་ལ་མེད་པའི་ཕྱིར་བྱེ་མ་ལས་ཏིལ་མར་བཞིན་ཅེས་པ་རྟགས་སུ་བལྟའོ།།",
            ""
        ],
        [
            "ཁྱབ་པ་མ་གྲུབ་ཅེས་ནི་བརྗོད་པར་མི་ནུས་།",
            "ཅི་སྟེ་འབྲས་བུ་མྱུ་གུ་དང་སྣམ་བུ་དེ་ནི་",
            "རྐྱེན་ས་བོན་དང་སྣལ་མ་ལ་སོགས་པ་ལ་མེད་པར་ཡང་",
            "རྐྱེན་དེ་དག་ལས་སྐྱེ་བར་གྱུར་།",
            "རྐྱེན་མ་ཡིན་པ་མེ་དང་འཇག་མ་ལ་སོགས་པ་",
            "དག་ལས་ཀྱང་འབྲས་བུ་དེ་དག་",
            "རྒྱུ་མཚན་ཅི་ཡི་ཕྱིར་ན་སྐྱེ་བར་མི་འགྱུར་།",
            "སྐྱེ་བར་འགྱུར་རོ་ཞེས་པ་།",
            "འབྲས་བུ་མེད་པ་ཉིད་དུ་མཚུངས་པའི་ཕྱིར་རོ་",
            "ཞེས་པའི་རྟགས་དོན་གྱིས་བལྟའོ།།",
            "དེའི་ཁྱབ་པ་ནི་",
            "རྒྱུ་མཚན་མཚུངས་པའི་འགོ་སྙོམས་།",
            ""
        ],
        [
            "དེ་ཡང་རྒྱུ་མཚན་ཅིའི་ཕྱིར་ཅེས་པས་མེད་པར་མཚུངས་པ་ལ་ཡང་དག་པར་སྐྱེ་མི་སྐྱེའི་ཁྱད་པར་གྱི་རྒྱུ་མཚན་དྲི་བ་མཛད་པ་ཡིན་པས། ",
            "དེ་ལ་སྣང་བ་དང༌། ",
            "ནུས་པ་དང༌། ",
            "ཆོས་ཉིད་ལན་དུ་མི་རུང་བའི་ཚུལ་སྔར་བཤད་པ་ལྟར་ཤེས་པར་བྱའོ།། ",
            "གཉིས་པ་",
            "༼རྐྱེན་གྱི་རང་བཞིན་ཡིན་མིན་སྐྱེ་བ་མི་འཐད་པ་༽ནི། ",
            "འབྲས་བུ་རྐྱེན་གྱི་རང་བཞིན་ན།། ",
            "རྐྱེན་རྣམས་བདག་གི་རང་བཞིན་མིན།། ",
            "བདག་དངོས་མིན་ལས་འབྲས་བུ་གང༌། །",
            " དེ་ནི་ཇི་ལྟར་རྐྱེན་རང་བཞིན། །",
            " དེ་ཕྱིར་རྐྱེན་གྱི་རང་བཞིན་མིན།། ",
            "རྐྱེན་མིན་རང་བཞིན་འབྲས་བུ་ནི། །",
            " ཡོད་མིན་འབྲས་བུ་མེད་པས་ན།། ",
            "ཡང་འབྲས་བུ་རྐྱེན་གྱི་རང་བཞིན་ཡིན་པའམ་མ་ཡིན་པ་ཞིག་རྐྱེན་ལས་སྐྱེ། ",
            "དེ་ལ་གྲངས་ཅན་པ་དག་མྱུ་གུ་དང་སྣམ་བུ་ལ་སོགས་པ་ས་བོན་དང་སྣལ་མ་ལ་སོགས་པའི་རང་བཞིན་ཉིད་ཡིན་པ་སྐྱེ་བས། ",
            "འབྲས་བུ་རྐྱེན་ལ་ཡོད་དམ་མེད་སྙམ་པའི་བསམ་པའང་མི་འཇུག་གོ་སྙམ་ན",
            ""
        ],
        [
            "རྐྱེན་ས་བོན་སྣལ་མ་ལ་སོགས་པ་དེ་དག་ལ་",
            "རང་བཞིན་ཡོད་ན་འབྲས་བུ་ཡང་",
            "རྐྱེན་དེ་དག་གི་རང་བཞིན་དུ་འགྱུར་བ་ཞིག་།",
            "རྐྱེན་དེ་དག་རྣམས་ཀྱང་བདག་གི་",
            "ངོ་བོའམ་རང་བཞིན་དུ་ཡོད་པ་མིན་།",
            "གང་ཕྱིར་འདུས་ལས་མ་གཏོགས་པ། །",
            "དངོས་པོ་བློ་ཡིས་མི་ཟིན་པ། །",
            "ཞེས་པའི་ཚུལ་གྱིས་ཕྱོགས་བཅུའི་དང༌། ",
            "སྔ་ཕྱི་གཉིས་ཀྱི་དབུས་ན་གནས་པ་ཉིད་ཀྱིས་",
            "ཕྱོགས་བཅུ་དང་སྔ་ཕྱི་གཉིས་ལ་ལྟ་བའི་",
            "ཡུལ་དུས་ཀྱི་ཆ་དུ་མ་ཡོད་དགོས་པས་",
            "ཆ་ཤས་ཀྱི་རང་བཞིན་ནམ། ",
            "རང་གི་ཆ་ཤས་ལ་བརྟེན་ནས་",
            "བཏགས་པ་ཙམ་ཡིན་པའི་ཕྱིར་རོ། །",
            "དེས་ན་རྐྱེན་རྣམས་ཆོས་ཅན། ",
            "འབྲས་བུ་གང་ཡིན་པ་དེ་ནི་ཇི་ལྟར་ན་",
            "རྐྱེན་གྱི་རང་བཞིན་ཡིན་ཏེ་",
            "མ་ཡིན་ནོ་ཞེས་པ་།",
            "རྐྱེན་རྣམས་ཉིད་བདག་དངོས་མིན་ལ",
            ""
        ],
        [
            "ས་ཏེ་རང་བཞིན་དུ་མ་གྲུབ་པའི་ཕྱིར་",
            "མོ་གཤམ་གྱི་བུ་བཞིན་ནོ་",
            "ཞེས་རྟགས་སུ་སྦྱར་རོ། །",
            "ཡང་རང་གི་སྡེ་པ་དག་འབྲས་བུ་རྐྱེན་",
            "དེ་དག་གི་རང་བཞིན་མ་ཡིན་པ་ཞིག་",
            "རྐྱེན་དེ་དག་ལས་སྐྱེའོ་སྙམ་ན",
            "རྐྱེན་མིན་རང་བཞིན་འབྲས་བུ་ནི་ཡོད་མིན་ཏེ་",
            "མྱུ་གུ་དང་སྣམ་བུ་ལ་སོགས་པ་",
            "རྐྱེན་ས་བོན་དང་སྣལ་མའི་རང་བཞིན་དུ་མེད་ན་",
            "རྐྱེན་མ་ཡིན་པ་མེ་དང་འཇག་མ་ལ་སོགས་པའི་",
            "རང་བཞིན་དུ་འགལ་བའི་ཕྱིར་རོ་ཞེས་པའམ། ",
            "ཡང་ན་རང་བཞིན་གཞན་དུ་གྲུབ་པ་",
            "རྐྱེན་ལ་ལྟོས་པ་དོན་མེད་པས་རྒྱུ་མེད་དུ་",
            "འགྱུར་བའི་ཕྱིར་རོ་ཞེས་བཤད་པར་བྱའོ།། ",
            "གསུམ་པ་༼དེས་གྲུབ་པའི་དོན་༽ནི། ",
            "གལ་ཏེ་འབྲས་བུ་མེད་པར་རྐྱེན་ལས་སྐྱེ་།",
            "རྐྱེན་མ་ཡིན་པ་ལས་ཀྱང་སྐྱེ་བར་འགྱུར་རོ་",
            "ཞེས་ཁྱོད་ཉིད་ཀྱིས་སྨྲས་པ་ཡིན་།",
            ""
        ],
        [
            "དེས་ན་རྐྱེན་དང་རྐྱེན་མིན་གྱི་ངེས་པ་ཡོད་པས་",
            "དེའི་ལྟོས་ས་འབྲས་བུའང་ཡོད་དོ་སྙམ་།",
            "ཁོ་བོ་ཅག་གིས་དེ་སྐད་དུ་བརྗོད་མོད་ཀྱི་",
            "དེ་ཁྱེད་ཉིད་དམ་འཇིག་རྟེན་ལ་གྲགས་པ་ཙམ་གྱི་",
            "དབང་དུ་བྱས་པ་ཡིན་གྱི་རྣམ་པར་དཔྱད་ན་",
            "འབྲས་བུ་རྐྱེན་ལ་ཡོད་མེད་དང༌། ",
            "རྐྱེན་གྱི་རང་བཞིན་ཡིན་མིན་",
            "སྐྱེ་བ་བཀག་པའི་ཚུལ་གྱིས་འབྲས་བུ་མེད་པས་།",
            "དེ་ལ་ལྟོས་པའི་རྐྱེན་མིན་དང་",
            "རྐྱེན་ཡོད་པར་ག་ལ་འགྱུར་ཞེས་པའོ།།",
            "དེ་ལྟར་དེ་དག་གིས་གཞུང་བཤད་།",
            "གསུམ་པ་དེ་དག་གི་དོན་བསྡུ་བ་ནི། ",
            "དེ་ལྟར་ན་རབ་ཏུ་བྱེད་པ་འདིར་",
            "རྐྱེན་གཞན་དུ་གྱུར་པ་ལས་དང༌། ",
            "འབྲས་བུའི་ངོ་བོ་ཡོད་མེད་དང༌། ",
            "རྐྱེན་ལ་ཡོད་མེད་དང༌། ",
            "རྐྱེན་གྱི་ངོ་བོ་ཡིན་མིན་རྐྱེན་གཞན་ལས་",
            "སྐྱེ་བ་བཀག་པའི་སྒོ་ནས་",
            "གཞན་ལས་སྐྱེ་བ་བཀག་ཅིང༌། ",
            "དེ་གཙོ་བོར་བྱས་པའི་མཐའ་བཞིའི་",
            "སྐྱེ་བ་སྤྱིར་བཀག་པ་ཡིན་ནོ།།",
            ""
        ],
        [
            "དེའི་ཕྱིར་རབ་ཏུ་བྱེད་པ་འདིས་དངོས་སུ་སྐྱེ་བ་མེད་པ་ལ་ཀླན་ཀ་སྤོང་ཞིང་",
            "ཆོས་རྣམས་ཡང་དག་པར་སྐྱེ་བའི་སྤྲོས་པ་མེད་དགག་དང༌། ",
            "བརྟེན་ནས་",
            "སྐྱེ་བར་སྣང་བ་ཀུན་རྫོབ་པར་གྲུབ་ལ",
            "མ་སྐྱེས་པའི་ཆོས་མི་འཐད་པས་ཤུགས་ལ་ཆོས་ཐམས་ཅད་ཡང་དག་པར་བདེན་པའི་སྤྲོས་པ་མེད་དགག་དང༌། ",
            "ཇི་ལྟར་སྣང་བ་སྒྱུ་མ་ལྟ་བུ་ཀུན་རྫོབ་ཏུ་གྲུབ་པས་འདིའི་དགོས་པ་བདེན་པ་གཉིས་ཇི་ལྟ་བ་བཞིན་རྟོགས་པའི་ཤེས་རབ་སྐྱེད་པ་ཡིན་ནོ།།",
            "དོན་འདི་ནི་མདོ་ལས་ཀྱང་གསུངས་།",
            "ཇི་སྐད་དུ་འཕགས་པ་སཱ་ལུ་ལྗང་པ་ལས། ",
            "ས་བོན་གྱི་རྒྱུ་ལས་འབྱུང་བའི་མྱུ་གུ་དེ་ཡང་སྐྱེ་བ་།",
            ""
        ],
        [
            "བདག་གིས་མ་བྱས་གཞན་གྱིས་མ་བྱས་གཉི་ག་ལས་མ་ཡིན་རྒྱུ་མེད་པར་མ་ཡིན་དབང་ཕྱུག་ལས་མ་ཡིན་དུས་ལས་མ་ཡིན་གྱི་འོན་ཀྱང་བརྟེན་ནས་",
            "སྐྱེ་བར་འགྱུར་རོ། །",
            "ཞེས་གསུངས་སོ།།",
            "དབུ་མ་རྩ་བའི་འགྲེལ་པ་འཐད་པའི་རྒྱན་ཅེས་བྱ་བ་ལས། ",
            "རྐྱེན་བརྟག་པ་ཞེས་བྱ་བ་རབ་ཏུ་བྱེད་པ་དང་པོའི་རྣམ་པར་བཤད་པའོ།།།། ",
            "རབ་ཏུ་བྱེད་པ་གཉིས་པ། ",
            "འགྲོ་འོང་བརྟག་པ། ",
            "འགྲོ་འོང་བརྟག་པ་ལའང་སྔ་མ་ལྟར་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "གཟུགས་ནི་གང་ནས་ཀྱང་འོང་བ་།",
            "གང་དུ་ཡང་འགྲོ་བ་།",
            "གར་ཡང་གནས་པར་འགྱུར་བ་མེད་དོ་ཞེས་དང༌། ",
            "འཕགས་པ་དཀོན་མཆོག་བརྩེགས་པ་ལས། ",
            "ཚེ་དང་ལྡན་པ་དག་གང་དུ་དོང་གང་ནས་ལྷགས། ",
            "བཙུན་པ་རབ་འབྱོར་གང་དུ་ཡང་འགྲོ་བ་མེད་པ་དང་གང་ནས་ཀྱང་འོང་བ་མེད་པའི་ཕྱིར་བཅོམ་ལྡན་འདས་ཀྱིས་ཆོས་བསྟན་ཏོ་",
            "ཞེས་པ་ལ་སོགས་པ་གསུངས་པའི་དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་རྐྱེན་བརྟག་པར་རྟེན་ཅིང་འབྲེལ་པར་འབྱུང་བ་སྐྱེ་བ་མེད་པར་བསྟན་པ་ཉིད་ཀྱིས་འགྲོ་བ་མེད་པ་ལ་སོགས་པ་ཤུགས་ལ་གྲུབ་ཀྱང༌། ",
            "འགྲོ་འོང་མེད་པར་དངོས་སུ་གྲུབ་པར་བྱ་བའི་ཕྱིར་ཕ་རོལ་ལ་རབ་ཏུ་གྲགས་པའི་འཐད་པ་བརྗོད་དགོས་སོ་སྙམ་པ་།",
            ""
        ],
        [
            "འགྲོ་འོང་རང་ལྡོག་ནས་དངོས་སུ་དགག་པའི་ཕྱིར་",
            "རབ་ཏུ་བྱེད་པ་འདི་གསུངས་པ་ཡིན་ནོ།། ",
            "གཉིས་པ་གཞུང་བཤད་པ་།",
            "འགྲོ་བའི་བྱ་བ་འགོག་པའི་རིགས་པ་",
            "རྒྱས་པར་བརྗོད་པ་དང༌། ",
            "བཀག་པའི་དོན་བསྡུ་བ་གཉིས་ལས། ",
            "དང་པོ་༼འགྲོ་བའི་བྱ་བ་འགོག་པའི་",
            "རིགས་པ་རྒྱས་པར་བརྗོད་པ་༽ལ་ལྔ་།",
            "ལས་ལ་དུས་གསུམ་དུ་དཔྱད་པས་དགག་པ་དང༌། ",
            "བྱེད་པ་པོ་ལ་རྣམ་གྲངས་གསུམ་དུ་",
            "བརྟགས་ཏེ་དགག་པ་དང༌། ",
            "འགྲོ་བའི་བྱ་བའི་སྒྲུབ་བྱེད་དགག་པ་དང༌། ",
            "རྟེན་འགྲོ་བ་པོ་དང་དེ་ཉིད་དང་གཞན་དུ་",
            "དཔྱད་པས་དགག་པ་དང༌། ",
            "བྱ་བ་གཅིག་དང་དུ་མར་དཔྱད་པས་དགག་པའོ།།",
            "དང་པོ་༼ལས་ལ་དུས་གསུམ་དུ་",
            "དཔྱད་པས་དགག་པ་༽ལའང་",
            "དུས་གསུམ་གྱི་ལམ་ལ་འགྲོ་བའི་",
            "བྱ་བ་སྤྱིར་དགག་པ་དང༌། ",
            "བྱེ་བྲག་ཏུ་འགྲོ་བཞིན་པ་ལ་",
            "འགྲོ་བ་དགག་པ་གཉིས་ལས། ",
            "དང་པོ་༼དུས་གསུམ་གྱི་ལམ་ལ་",
            "འགྲོ་བའི་བྱ་བ་སྤྱིར་དགག་པ་༽ནི། ",
            "རེ་ཞིག་སོང་ལ་",
            ""
        ],
        [
            "མི་འགྲོ་སྟེ། ",
            "མ་སོང་བ་ལའང་འགྲོ་བ་མིན།། ",
            "སོང་དང་མ་སོང་མ་གཏོགས་པར། །",
            " བགོམ་པ་ཤེས་པར་མི་འགྱུར་རོ། །",
            " འགྲོ་བའི་བྱ་བ་ལས་དང་བྱེད་པོས་བསྒྲུབ་པ་ཡིན་པས། ",
            "དེ་ལ་ལས་དང་བྱེད་པ་པོ་གཉིས་ཀྱིས་ཁྱབ་དགོས་ལ",
            "དེ་ཡང་ལས་ནི་འགྲོ་བའི་བྱ་བ་འཇུག་པའི་གཞི་ལམ་ཡིན་།",
            "དེ་ལ་འགྲོ་བའི་བྱ་བ་འགགས་པ་སོང་བ་དང༌། ",
            "མ་སྐྱེས་པ་མ་སོང་བ་དང༌། ",
            "སྐྱེས་ལ་མ་འགགས་པ་འགྲོ་བའི་བྱ་བས་ཟིན་པ་བགོམ་པའི་ལམ་གསུམ་ལས་མེད་པས། ",
            "དེ་གསུམ་གང་རུང་ཞིག་ལ་འགྲོ་བར་འགྱུར་བ་ཞིག་།",
            "དེ་ལ་རེ་ཞིག་སོང་བའི་ལམ་ལ་ནི་མི་འགྲོ་སྟེ་",
            ""
        ],
        [
            "འགྲོ་བའི་བྱ་བ་འགགས་ནས་མེད་པའི་ཕྱིར་རོ། །",
            "མ་སོང་བའི་ལམ་ལའང་འགྲོ་བ་མིན་ཏེ་",
            "འགྲོ་བའི་བྱ་བ་མ་སྐྱེས་ནས་",
            "མེད་པའི་ཕྱིར་རོ། །",
            "འགྲོ་བཞིན་པ་བགོམ་པའི་ལམ་ལའང་འགྲོ་བ་མེད་དེ",
            "ཡུལ་ལམ་ལ་འགྲོ་བ་པོ་གཅིག་གིས་བརྒལ་མ་བརྒལ་དངོས་འགལ་ཡིན་པས། ",
            "སོང་དང་མ་སོང་ལས་མ་གཏོགས་པའི་བགོམ་པ་ཤེས་པའམ་དམིགས་པར་མི་འགྱུར་བས། ",
            "དེ་གཉིས་ལས་མ་གཏོགས་པའི་བགོམ་པ་ཉིད་མེད་པའི་ཕྱིར་རོ། །",
            "གལ་ཏེ་འགྲོ་བ་པོས་ཡུལ་གང་བརྒལ་བ་སོང་བ་དང༌། ",
            "མ་བརྒལ་བ་མ་སོང་བ་ཡིན་མོད་ཀྱི་",
            "འགྲོ་བཞིན་པ་རྐང་པ་གཉིས་ཀྱིས་མནན་པའི་ས་ཕྱོགས་དེ་ཉིད་བགོམ་པ་ཡིན་ནོ་སྙམ་ན",
            "རྐང་པའང་མཐར་རྡུལ་ཕྲ་རབ་ཀྱི་མཐར་ཐུག་པས་རྐང་པ་སྔ་མའི་སོར་མོའི་རྩེ་མོའི་དང་ཕྱི་མའི་རྟིང་པའི་རྡུལ་ཕྲ་རབ་ལ་ལྟོས་ནས་",
            "རིམ་པ་ལྟར་དེ་དག་སོང་བ་དང་མ་སོང་བའི་ལམ་དུ་འདུས་ལ",
            ""
        ],
        [
            "སྔར་བཤད་པ་ལྟར་རྐང་པའི་རྡུལ་ཕྲ་རབ་ལའང་",
            "ཆ་དུ་མ་ཡོད་དགོས་པས་དེའི་མདུན་དང་རྒྱབ་ཀྱི་ཆ་ལ་ལྟོས་ནས་",
            "འོག་གི་རྡུལ་སོང་བ་དང་མ་སོང་བར་འདུས་པ་ཡིན་ནོ།།",
            "ཡང་ན་སྐྱེ་བཞིན་པ་ནི་ཕྱེད་སྐྱེས་ཕྱིར་",
            "ཅེས་པའི་ཚུལ་གྱིས་འགྲོ་བཞིན་པའང་",
            "ཕྱེད་སོང་ཕྱེད་མ་སོང་ལ",
            "ས་གཞན་དུ་མི་འཐད་པས་སོང་མ་སོང་",
            "ལས་མ་གཏོགས་པའི་བགོམ་པ་མེད་པར་གྲུབ་བོ། །",
            " གཉིས་པ་༼བྱེ་བྲག་ཏུ་འགྲོ་བཞིན་པ་ལ་",
            "འགྲོ་བ་དགག་པ་།",
            "རེ་ཞིག་ཕྱོགས་སྔ་མ་དགོད་པ་ནི། ",
            "གང་ན་གཡོ་བ་དེ་ན་འགྲོ།། ",
            "དེ་ཡང་གང་གི་བགོམ་པ་ལ།།",
            ""
        ],
        [
            "གཡོ་བ་སོང་མིན་མ་སོང་མིན།། ",
            "དེ་ཕྱིར་བགོམ་ལ་འགྲོ་བ་ཡོད།། ",
            "སོང་བ་དང་མ་སོང་བ་ལ་འགྲོ་བ་མེད་མོད་ཀྱི་",
            "བགོམ་པ་ལ་ནི་འགྲོ་བ་ཡོད་པ་ཉིད་།",
            "གང་གི་ཕྱིར་གཡོ་བ་དེ་ཡང་",
            "བགོམ་པ་ལ་ཡོད་པ་དེའི་ཕྱིར་རོ། །",
            "དེ་ལ་རྟགས་དང་རྟགས་ཅན་ཇི་ལྟར་ཡོད་སྙམ་།",
            "གཡོ་བ་ནི་རྐང་པ་འདེགས་པ་དང་",
            "འཇོག་པའི་བྱ་བ་དང༌། ",
            "འགྲོ་བ་ནི་ཡུལ་གཞན་འདོར་ཞིང་",
            "ཡུལ་གཞན་ལེན་པའི་བྱ་བ་ཡིན་ནོ།།",
            "དེའི་ཁྱབ་པ་བསྒྲུབ་པ་འགྲོ་བ་པོ་ཡུལ་གང་ན་",
            "སྔར་གྱི་མཚན་ཉིད་ཅན་གྱི་གཡོ་བ་ཡོད་པ་",
            "དེ་ན་འགྲོ་བའང་དམིགས་ལ་",
            ""
        ],
        [
            "ཞེས་དང༌། ",
            "ཕྱོགས་ཆོས་བསྒྲུབ་པ་སྤྱིར་གཡོ་བ་ཙམ་",
            "མངོན་སུམ་གྱིས་དམིགས་ཤིང་དེ་འགགས་པ་དང་",
            "མ་སྐྱེས་པས་སོང་བ་ལའང་ཡོད་པ་མིན་ཅིང་",
            "མ་སོང་བ་ལའང་ཡོད་པ་མིན་པའི་ཕྱིར། ",
            "དེ་ལས་འོས་མེད་པས་བགོམ་པ་",
            "ཁོ་ན་ལ་ཡོད་པར་གྲུབ་བོ་ཞེས་པའོ།།",
            "དེ་ལ་སྔར་སོང་མ་སོང་ལས་མ་གཏོགས་པའི་",
            "བགོམ་པ་ཉིད་མ་གྲུབ་པར་བཤད་པས་",
            "དེ་གཞི་ཆོས་ཅན་མ་གྲུབ་པ་ཡིན་མོད་ཀྱི། ",
            "སྤྱིར་བགོམ་པ་ཙམ་ཞིག་ཡོད་དུ་ཆུག་ནའང་",
            "འགྲོ་བཞིན་པའམ་བགོམ་པའི་ལམ་ལ་",
            "འགྲོ་ཞེས་ལས་དང་བྱ་བའི་ཚིག་གཉི་ག་",
            "དོན་འགྲོ་བའི་བྱ་བ་དང་འབྲེལ་བར་མི་འཐད་",
            "ཅེས་པའི་སྒོ་ནས་སུན་འབྱིན་པ་ཡིན་ནོ།། ",
            "དེ་ལ་གསུམ་།",
            "འགྲོ་བའི་བྱ་བ་ལས་ཀྱི་ཚིག་དང་འབྲེལ་ན་",
            "བྱ་བའི་ཚིག་དོན་གྱིས་སྟོང་པ་དང༌། ",
            "བྱ་བའི་ཚིག་དང་འབྲེལ་ན་",
            ""
        ],
        [
            "ལས་ཀྱི་ཚིག་དོན་གྱིས་སྟོང་པ་དང༌། ",
            "གཉི་ག་དང་འབྲེལ་ན་ཧ་ཅང་ཐལ་བའོ།།",
            "དང་པོ་༼འགྲོ་བའི་བྱ་བ་ལས་ཀྱི་ཚིག་དང་འབྲེལ་ན་",
            "བྱ་བའི་ཚིག་དོན་༽ནི། ",
            "བགོམ་ལ་འགྲོ་བ་ཡིན་པར་ནི། །",
            " ཇི་ལྟ་བུར་ན་འཐད་པར་འགྱུར།། ",
            "གང་ཚེ་འགྲོ་བ་མེད་པ་ཡི། །",
            " བགོམ་པ་འཐད་པ་མེད་ཕྱིར་རོ། །",
            " འདིར་འགྲོ་བ་པོ་ལྷས་བྱིན་ལྟ་བུ་གཅིག་",
            "ཡུལ་གཞན་དུ་འགྲོ་བ་།",
            "འགྲོ་བའི་བྱ་བ་གཅིག་ལས་མེད་།",
            "དེས་བསྒྲུབས་པའི་འབྲས་བུ་",
            "ཕྱིན་པ་གཅིག་ལས་མེད་པས་སོ།།",
            ""
        ],
        [
            "དེས་ན་འགྲོ་བའི་བྱ་བ་གཅིག་པོ་དེ་བགོམ་པ་",
            "ཞེས་པའི་ལས་ཀྱི་ཚིག་དང་འབྲེལ་ཞིང་",
            "དེས་བརྗོད་པས་དེ་དོན་དང་ལྡན་ཡང༌། ",
            "འགྲོ་བའི་བྱ་བ་གཉིས་མེད་པས་ན་",
            "འགྲོ་ཞེས་པ་བྱ་བའི་ཚིག་བརྗོད་བྱ་",
            "འགྲོ་བའི་བྱ་བ་དང་མ་འབྲེལ་ཞིང་",
            "དེས་སྟོང་པའི་ཕྱིར། ",
            "སྒྲ་རྟག་ཅེས་པ་ལྟར་བགོམ་ལ་འགྲོ་ཞེས་པའི་",
            "ངག་བརྗོད་བྱའི་དོན་དང་ལྡན་པ་ཡིན་པར་ནི་",
            "ཇི་ལྟ་བུར་ན་འཐད་པར་འགྱུར་ཞེས་པའོ།།",
            "བགོམ་པ་ཞེས་པའི་ལས་ཚིག་འགྲོ་བའི་བྱ་བ་དང་",
            "འབྲེལ་དགོས་པ་ཉིད་ཅི་སྟེ་སྙམ་།",
            "དེའི་འཐད་པ་ནི། གང་གི་ཕྱིར་",
            "ནོར་མེད་པར་ཕྱུག་པོའི་ཚིག་",
            "དོན་དང་ལྡན་པར་མི་རུང་བ་ལྟར། ",
            "འགྲོ་བའི་བྱ་བ་མེད་པ་ཡི་བགོམ་པ་",
            "ཞེས་པའི་ཚིག་བརྗོད་བྱའི་དོན་དང་ལྡན་པར་",
            "འཐད་པ་མེད་པའམ་མི་འཐད་པའི་ཕྱིར་",
            "བགོམ་པ་ཞེས་པའི་ལས་ཚིག་འགྲོ་བའི་",
            "བྱ་བ་དང་འབྲེལ་དགོས་སོ་ཞེས་པའོ།།",
            "འདིར་འགྲོ་བའི་བྱ་བ་མེད་པའི་བགོམ་པའི་ཚིག་",
            "དོན་ལྡན་དུ་མི་འཐད་པའི་ཕྱིར་",
            "དེ་འགྲོ་བའི་བྱ་བ་དང་འབྲེལ་དགོས་སོ་",
            "ཞེས་བཟློག་པར་བཤད་པ་ཡིན་ལ",
            ""
        ],
        [
            "འོག་གི་བཤད་པ་འདིར་མཚོན་ན་",
            "འགྲོ་བའི་བྱ་བ་གཅིག་པོ་དེ་",
            "འགྲོ་ཞེས་པའི་བྱ་ཚིག་དང་འབྲེལ་ཞིང་",
            "དེས་བརྗོད་པས་ན་བགོམ་པ་ཞེས་པའི་ལས་ཀྱི་ཚིག་",
            "འགྲོ་བའི་བྱ་བ་མེད་པས་འགྲོ་བའི་བྱ་བ་མེད་པའི་",
            "བགོམ་པའི་ཚིག་དོན་དང་ལྡན་པ་མི་འཐད་པའི་ཕྱིར་",
            "ཅེས་པ་རྣལ་མར་བཤད་ན་",
            "ལས་ཚིག་དོན་གྱིས་སྟོང་པར་འོང་ལ་",
            "དེ་གཉི་ག་ལྟར་ཡང་བཤད་དུ་",
            "རུང་བར་དགོངས་པ་ཡིན་ནོ།། ",
            "གཉིས་པ་༼བྱ་བའི་ཚིག་དང་འབྲེལ་ན་",
            "ལས་ཀྱི་ཚིག་དོན་གྱིས་སྟོང་པ་༽ནི། ",
            "གང་གི་བགོམ་པ་ལ་འགྲོ་བ། །",
            " དེ་ཡི་བགོམ་ལ་འགྲོ་མེད་པར། །",
            " ཐལ་བར་འགྱུར་ཏེ་",
            ""
        ],
        [
            "གང་གི་ཕྱིར། །",
            " བགོམ་ལ་འགྲོ་བ་ཡིན་ཕྱིར་རོ། །",
            " འགྲོ་ཞེས་པའི་བྱ་ཚིག་འགྲོ་བའི་བྱ་བ་དང་",
            "འབྲེལ་བས་ཉེས་པ་དེར་མི་འགྱུར་རོ་སྙམ་ན",
            "དེ་ལྟ་ན་སྔར་བཤད་པ་ལྟར་འགྲོ་བའི་བྱ་བ་",
            "གཉིས་མེད་པའི་ཕྱིར་བགོམ་པ་ཞེས་པའི་ལས་ཀྱི་ཚིག་",
            "བརྗོད་བྱའི་དོན་གྱིས་སྟོང་པས་བགོམ་ལ་།",
            "ཞེས་པའི་ངག་དོན་དང་ལྡན་པར་",
            "མི་འཐད་དོ་ཞེས་སྟོན་པ་ནི། ",
            "རྒོལ་བ་གང་གི་འགྲོ་བའི་བྱ་བ་དང་མི་ལྡན་པས་",
            "བགོམ་པ་མིང་ཙམ་དུ་གྱུར་པ་ལ་འགྲོ་ཞེས་པའི་",
            "བྱ་ཚིག་ལ་འགྲོ་བའི་བྱ་བ་ཡོད་པར་འདོད་པའི་ཕྱོགས་",
            "དེ་ལ་བགོམ་པ་ཞེས་པ་ལས་ཀྱི་ཚིག་ལ་",
            "འགྲོ་བའི་བྱ་བ་མེད་པར་ཐལ་བར་འགྱུར་ཏེ",
            "ཅིའི་ཕྱིར་ཞེ་ན། ",
            "གང་གི་ཕྱིར་འདིར་འགྲོ་བའི་བྱ་བ་ནི་",
            "གཅིག་ལས་མེད་།",
            "དེ་སྔར་བཤད་པ་ལྟར་བགོམ་པ་མིང་ཙམ་དུ་",
            "གྱུར་པ་ལ་འགྲོ་ཞེས་པའི་བྱ་ཚིག་དང་",
            "འབྲེལ་པ་ཡིན་པའི་ཕྱིར་རོ་ཞེས་པའོ།།",
            "འོག་གི་བཤད་པ་འདིར་མཚོན་ན་",
            "བགོམ་པ་འགྲོ་བའི་བྱ་བ་འགྲོ་བ་དང་",
            "འབྲེལ་བར་འདོད་དོ་ཟེར་བ་།",
            ""
        ],
        [
            "རྒོལ་བ་གང་གི་བགོམ་པ་ཞེས་བྱ་བའི་",
            "སྒྲ་ལ་འགྲོ་བ་ཡོད་པར་འདོད་པ་དེའི་ཕྱོགས་ལ་",
            "བགོམ་པ་ཞེས་པའི་སྒྲ་འདི་འགྲོ་བའི་བྱ་བ་འཇུག་པས། ",
            "འགྲོ་ཞེས་པ་བྱ་བ་སྟོན་པའི་སྒྲ་ལ་",
            "འགྲོ་བའི་བྱ་བ་མེད་པར་ཐལ་བར་འགྱུར་ཏེ",
            "གང་གི་ཕྱིར་བགོམ་པའི་སྒྲ་འགྲོ་བའི་བྱ་བ་དང་",
            "འབྲེལ་བར་འདོད་པའི་ཕྱིར་རོ་",
            "ཞེས་བགོམ་པའི་ཚིག་བར་པ་འགྲོ་ལ་",
            "ཞེས་བྱ་བ་སྟོན་པའི་ཚིག་ཏུ་བཤད་དེ་",
            "བྱ་བའི་ཚིག་དོན་གྱིས་སྟོང་པར་འོང་བ་ཡིན་ནོ།། ",
            "གསུམ་པ་༼གཉི་ག་དང་འབྲེལ་ན་ཧ་ཅང་ཐལ་བ་༽ནི། ",
            "བགོམ་ལ་འགྲོ་བ་ཡོད་ན་ནི། །",
            " འགྲོ་བ་གཉིས་སུ་ཐལ་འགྱུར་ཏེ།། ",
            "གང་གིས་དེ་བགོམ་འགྱུར་བ་དང༌། །",
            " དེ་ལ་འགྲོ་བ་གང་ཡིན་པའོ།།",
            ""
        ],
        [
            "འགྲོ་བ་གཉིས་སུ་ཐལ་འགྱུར་ན།། ",
            "འགྲོ་བ་པོ་ཡང་གཉིས་སུ་འགྱུར།། ",
            "གང་ཕྱིར་འགྲོ་པོ་མེད་པར་ནི། །",
            " འགྲོ་བ་འཐད་པར་མི་འགྱུར་ཕྱིར། །",
            " ལས་དང་བྱ་བའི་ཚིག་གཉི་ག་ལ་",
            "འགྲོ་བའི་བྱ་བ་ཡོད་པས་ཉེས་པ་དེ་",
            "གཉི་གར་མི་འགྱུར་རོ་སྙམ་ན",
            "དེ་ལྟ་ན་བགོམ་ལ་ཞེས་པའི་ལས་ཀྱི་ཚིག་དང་",
            "འགྲོ་ཞེས་པའི་བྱ་བའི་ཚིག་གཉི་ག་ལ་",
            "དོན་ཡོད་ན་ནི་སྟེ་ཡོད་པའི་ཕྱིར་",
            "འགྲོ་བ་པོ་གཅིག་ལ་འགྲོ་བའི་བྱ་བ་",
            "གཉིས་ཡོད་པར་ཐལ་བར་འགྱུར་ཏེ",
            "འདི་ལྟར་འགྲོ་བའི་བྱ་བ་གང་གིས་ལམ་དེ་",
            "བགོམ་པའི་ཐ་སྙད་བྱར་རུང་དུ་འགྱུར་ཞིང་",
            ""
        ],
        [
            "འཇོག་པ་དང༌། ",
            "ལམ་བགོམ་པར་གྱུར་པ་དེ་ལ་",
            "ཡུལ་གཞན་དུ་ཕྱིན་པའི་འགྲོ་བའི་བྱ་བ་",
            "གང་ཡིན་པ་དང་འགྲོ་བའི་བྱ་བ་གཉིས་པོ་འདིར་འགྱུར་ན",
            "དེ་འདོད་པར་ནི་མི་ནུས་ཏེ་",
            "དེ་ལྟ་ན་འགྲོ་བ་པོ་ཡང་གཉིས་སུ་",
            "ཐལ་བར་འགྱུར་བའི་ཕྱིར་རོ། །",
            "འགྲོ་བའི་བྱ་བ་གཉིས་ཡོད་ཀྱང་",
            "འགྲོ་བ་པོ་གཉིས་མེད་ན་",
            "ཅི་སྟོ་ཞེས་ཀྱང་བརྗོད་པར་མི་ནུས་ཏེ",
            "སྤྱིར་བྱ་བ་ཐམས་ཅད་ལས་དང་བྱེད་པོ་གཉིས་ཀྱིས་",
            "བསྒྲུབ་པ་ཡིན་པས་གང་གི་ཕྱིར་",
            "འགྲོ་བའི་བྱ་བ་བྱེད་པ་པོ་འགྲོ་པོ་མེད་པར་ནི། ",
            "འགྲོ་བའི་བྱ་བ་ཡོད་པའམ་",
            "འཐད་པར་མི་འགྱུར་བའི་ཕྱིར་རོ། །",
            "གལ་ཏེ་འགྲོ་བ་པོ་མེད་པའི་",
            "འགྲོ་བའི་བྱ་བ་མི་འཐད་།",
            "འགྲོ་པོ་གཅིག་ལ་དུས་གཅིག་གི་ཚེ་",
            "འགྲོ་བའི་བྱ་བ་གཉིས་ཡོད་པ་མི་འགལ་།",
            ""
        ],
        [
            "བྱེད་པ་པོ་ལྷས་བྱིན་ལྟ་བུ་གཅིག་ཉིད་ལ་",
            "དུས་གཅིག་གི་ཚེ་ལྟ་བ་དང་སྨྲ་བ་དང་",
            "འདུག་པ་ལ་སོགས་པའི་བྱ་བ་དུ་མ་དང་ལྡན་པར་",
            "མཐོང་བ་བཞིན་ནོ་སྙམ་།",
            "བྱེད་པ་པོའི་རྫས་གཅིག་ཉིད་དུས་གཅིག་གི་ཚེ་",
            "བྱ་བ་རིགས་མི་འདྲ་བ་དུ་མ་བྱེད་པ་མི་འགལ་ཡང༌། ",
            "འགྲོ་བའི་བྱ་བ་ལྟ་བུ་བྱ་བ་རིགས་འདྲ་གཉིས་",
            "དུས་གཅིག་གི་ཚེ་བྱེད་པར་མ་མཐོང་ཞེས་པ་ལྟར་རམ། ",
            "ཡང་ན་བྱེད་པ་པོའི་རྫས་གཅིག་ལ་",
            "དུས་གཅིག་གི་ཚེ་འགྲོ་བའི་བྱ་བ་གཉིས་ཡོད་པ་མ་ཡིན་ཏེ",
            "དེས་བསྒྲུབས་པའི་འབྲས་བུ་ཡུལ་གཞན་དུ་",
            "ཕྱིན་པ་གཅིག་ལས་མེད་པའི་ཕྱིར་རོ་",
            "ཞེས་འཆད་པའི་ཕྱོགས་ཉིད་ལེགས་པར་སེམས་སོ།།",
            "འགྲོ་བར་ནུས་པ་བྱེད་པོ་ཡིན་གྱི་རྫས་བྱེད་པོ་མ་ཡིན་།",
            "དེས་ན་གང་ཟག་གི་རྫས་གཅིག་ལ་སྨྲ་བ་དང་",
            "འདུག་པ་ལ་སོགས་པ་བྱ་བ་དུ་མ་ཡོད་པ་ལྟར་",
            "དེ་དག་གི་ནུས་པའང་དུ་མ་ཡིན་པས། ",
            "བྱེད་པ་པོ་གཅིག་གིས་དུས་གཅིག་ཏུ་",
            "བྱ་བ་དུ་མ་བྱེད་པའི་དཔེ་མ་གྲུབ་བོ་",
            "ཞེས་ཀྱང་འཆད་མོད་ཀྱི། ",
            "དེ་ལྟ་ན་འགྲོ་བ་པོ་གང་ཟག་གི་རྫས་གཅིག་ལ་ཡང་",
            "འགྲོ་བའི་ནུས་པ་གཉིས་ཡོད་པས་",
            "འགྲོ་བའི་བྱ་བ་གཉིས་ཀྱང་མི་འགལ་བར་",
            "སྐབས་དོན་འགྲོ་བ་པོ་གང་ཟག་གི་རྫས་གཅིག་ལ་",
            "དུས་གཅིག་གི་ཚེ་འགྲོ་བའི་བྱ་བ་གཉིས་",
            "དགག་པར་མི་ནུས་པས་",
            "བཤད་པ་སྔ་མ་ཉིད་ལེགས་པར་སེམས་སོ།། ",
            "གཉིས་པ་བྱེད་པ་པོ་ལ་རྣམ་གྲངས་གསུམ་དུ་",
            "བརྟགས་ནས་དགག་པ་ལ་གསུམ་།",
            ""
        ],
        [
            "འགྲོ་བ་དང་འགྲོ་བ་པོ་ཕན་ཚུན་ཁྱབ་པར་བརྗོད་པ་དང༌། ",
            "རྣམ་གྲངས་གསུམ་པའི་གང་ཟག་",
            "འགྲོ་བའི་བྱ་བ་སྤྱིར་དགག་པ་དང༌། ",
            "བྱེ་བྲག་ཏུ་འགྲོ་བ་པོ་འགྲོ་བ་དགག་པའོ།།",
            "དང་པོ་༼འགྲོ་བ་དང་འགྲོ་བ་པོ་",
            "ཕན་ཚུན་ཁྱབ་པར་བརྗོད་པ་༽ནི། ",
            "གལ་ཏེ་འགྲོ་པོ་མེད་གྱུར་ན།། ",
            "འགྲོ་བ་འཐད་པར་མི་འགྱུར་ཏེ།། ",
            "འགྲོ་བ་མེད་ན་འགྲོ་བ་པོ། ། ",
            "ཡོད་པ་ཉིད་དུ་ག་ལ་འགྱུར།། ",
            "སྔར་བཤད་པ་ལྟར་བྱ་བ་ཐམས་ཅད་",
            "བྱེད་པ་པོས་བསྒྲུབ་པ་ཡིན་པས་།",
            "གལ་ཏེ་འགྲོ་བའི་བྱ་བ་བྱེད་པ་པོའི་",
            "འགྲོ་པོ་མེད་པར་གྱུར་ན་",
            "འགྲོ་བའི་བྱ་བ་འཐད་པར་མི་འགྱུར་།",
            ""
        ],
        [
            "དེ་བཞིན་དུ་སྤྱིར་བྱེད་པ་པོའི་ཐ་སྙད་དུ་",
            "འཇོག་པ་ཐམས་ཅད་རང་རང་གི་བྱ་བ་བྱེད་པ་ལ་",
            "ལྟོས་པས་ན་འགྲོ་བའི་བྱ་བ་མེད་ནའང་",
            "དེ་ལ་ལྟོས་པའི་འགྲོ་བ་པོ་ཡོད་པ་ཉིད་དུ་ག་ལ་འགྱུར་ཏེ་",
            "ནམ་མཁའ་བཞིན་ཅེས་པའོ།།",
            "འདི་འགྲེལ་པས་འགྲོ་བ་ནི་ཡོད་པ་ཉིད་དེ་",
            "རྟེན་འགྲོ་བ་པོ་ཡོད་པའི་ཕྱིར་རོ་",
            "ཞེས་པའི་དོགས་པ་བསུ་ནས་",
            "འགྲོ་བའི་བྱ་བའི་སྒྲུབ་བྱེད་འགྲོ་བ་པོ་",
            "འགོག་པར་མཛད་དོ།། ",
            "གཉིས་པ་༼རྣམ་གྲངས་གསུམ་པའི་གང་ཟག་",
            "འགྲོ་བའི་བྱ་བ་སྤྱིར་དགག་པ་༽ནི། ",
            "རེ་ཞིག་འགྲོ་པོ་མི་འགྲོ་སྟེ།། ",
            "འགྲོ་བ་པོ་མིན་འགྲོ་བ་མིན།།",
            ""
        ],
        [
            "འགྲོ་པོ་འགྲོ་པོ་མིན་ལས་གཞན། །",
            " གསུམ་པ་གང་ཞིག་འགྲོ་བར་འགྱུར།། ",
            "དེ་ལྟར་འགྲོ་བའི་བྱ་བ་ལ་འགྲོ་བ་པོས་",
            "ཁྱབ་པས་དེ་འགྲོ་བའི་བྱ་བ་དང་ལྡན་པའི་",
            "འགྲོ་བ་པོར་གྱུར་པ་ཞིག་འགྲོའམ། ",
            "འགྲོ་བའི་བྱ་བ་དང་མི་ལྡན་པའི་",
            "འགྲོ་པོ་མ་ཡིན་པ་ཞིག་འགྲོའམ། ",
            "དེ་གཉིས་ལས་མ་གཏོགས་པ་དགག་ཕྱོགས་ཀྱི་",
            "ཕུང་པོ་གསུམ་པ་ཞིག་འགྲོ་གྲང་ན",
            "དེ་ལ་རེ་ཞིག་འགྲོ་བ་པོར་གྱུར་པ་ནི་མི་འགྲོ་སྟེ་",
            "དེ་ལ་འགྲོ་བའི་བྱ་བ་གཉིས་དགོས་པ་ལས་",
            "འགྲོ་བའི་བྱ་བ་གཉིས་མེད་པའི་ཕྱིར་རོ། །",
            "འགྲོ་བ་པོ་མིན་པའང་མི་འགྲོ་སྟེ་",
            "འགྲོ་བའི་བྱ་བ་དང་བྲལ་བའི་ཕྱིར་ནམ་མཁའ་བཞིན་ནོ།།",
            "འགྲོ་བ་པོ་ལས་ཀྱང་གཞན་འགྲོ་པོ་མིན་པ་ལས་",
            "གཞན་པའི་གསུམ་པ་གང་ཞིག་འགྲོ་བར་འགྱུར་ཏེ་",
            ""
        ],
        [
            "འགྲོ་པོ་ཡིན་མིན་དངོས་འགལ་ལ་",
            "དགག་ཕྱོགས་ཀྱི་ཕུང་གསུམ་མི་སྲིད་པའི་ཕྱིར་",
            "རོ་སྙམ་དུ་དགོངས་པའོ།། ",
            "གསུམ་པ་༼བྱེ་བྲག་ཏུ་འགྲོ་བ་པོ་འགྲོ་བ་དགག་པ་༽ནི། ",
            "དེ་ལྟར་འགྲོ་བ་པོ་མ་ཡིན་པ་དང་",
            "འགྲོ་བ་པོ་ཡིན་མ་ཡིན་གཉི་ག་ལས་",
            "གཞན་པ་མི་འགྲོ་བ་ནི་བདེན་མོད་ཀྱི། ",
            "འགྲོ་བ་པོ་ཉིད་འགྲོའོ་སྙམ་ན",
            "འདི་དགག་པའང་སྔར་བཤད་པ་ལྟར་",
            "འགྲོ་བ་པོ་གཅིག་ལ་དུས་གཅིག་གི་ཚེ་",
            "འགྲོ་བའི་བྱ་བ་གཅིག་ལས་མེད་པས། ",
            "དེ་བྱ་བའི་ཚིག་དང་འབྲེལ་ན་",
            "བྱེད་པ་པོའི་ཚིག་དོན་གྱིས་སྟོང་པ་དང༌། ",
            "བྱེད་པ་པོའི་ཚིག་དང་འབྲེལ་ན་",
            "བྱ་བའི་ཚིག་དོན་གྱིས་སྟོང་པ་དང༌། ",
            "གཉི་ག་དང་འབྲེལ་ན་ཧ་ཅང་ཐལ་བ་གསུམ་ལས། ",
            "དང་པོ་༼དེ་བྱ་བའི་ཚིག་དང་འབྲེལ་ན་",
            ""
        ],
        [
            "བྱེད་པ་པོའི་ཚིག་དོན་གྱིས་སྟོང་པ་༽ནི། ",
            "གང་ཚེ་འགྲོ་བ་མེད་པར་ནི། ། ",
            "འགྲོ་པོ་འཐད་པར་མི་འགྱུར་ན། ",
            "རེ་ཞིག་འགྲོ་པོ་འགྲོ་འོ་ཞེས། །",
            " ཇི་ལྟར་འཐད་པ་ཉིད་དུ་འགྱུར།། ",
            "རེ་ཞིག་འགྲོ་པོ་འགྲོའོ་",
            "ཞེས་པའི་ངག་དོན་ལྡན་ཡིན་པར་ནི་",
            "ཇི་ལྟར་འཐད་པ་ཉིད་དུ་འགྱུར་ཏེ་",
            "གཏན་མི་འཐད་པ་ཉིད་དོ་ཞེས་དགོངས་པའོ།།",
            "དེ་མི་འཐད་པ་ཉིད་ཅི་སྟེ་སྙམ་།",
            "གང་གི་ཕྱིར་འདིར་འགྲོ་བ་པོ་ལྷས་བྱིན་ལྟ་བུ་",
            "གཅིག་ལ་འགྲོ་བའི་བྱ་བ་གཅིག་ལས་མེད་།",
            "དེ་འགྲོ་ཞེས་པའི་བྱ་བའི་ཚིག་དང་འབྲེལ་ཞིང་",
            ""
        ],
        [
            "དེས་བརྗོད་པས་དེ་དོན་དང་ལྡན་ཀྱང་",
            "འགྲོ་བའི་བྱ་བ་གཉིས་པ་མེད་པས་",
            "འགྲོ་བའི་བྱ་བ་མེད་པར་ནི་འགྲོ་བ་པོའི་",
            "ཚིག་དོན་ལྡན་དུ་འཐད་པར་མི་འགྱུར་ན་",
            "སྟེ། འགྲོ་བ་པོའི་ཚིག་དོན་དང་ལྡན་པར་",
            "མི་འཐད་པའི་ཕྱིར་ཞེས་པ་སྟེ་འགྲོ་བའི་",
            "ཚིག་དོན་དང་ལྡན་ཀྱང་འགྲོ་བ་པོའི་ཚིག་",
            "དོན་གྱིས་སྟོང་པས་འགྲོ་པོ་འགྲོ་ཞེས་པའི་ངག་",
            "དོན་ལྡན་དུ་མི་འཐད་དོ་ཞེས་པའི་དོན་ཏོ།།",
            "གོང་གི་བཤད་པ་འདིར་མཚོན་ན་",
            "འགྲོ་བའི་བྱ་བ་མེད་པའི་འགྲོ་བ་པོའི་ཚིག་",
            "དོན་དང་ལྡན་པར་མི་འཐད་པས་།",
            "འགྲོ་བ་པོའི་ཚིག་འགྲོ་བའི་བྱ་བ་དང་བཅས་",
            "དགོས་པས་འགྲོ་ཞེས་པའི་བྱ་བའི་ཚིག་ལ་",
            "འགྲོ་བའི་བྱ་བ་མེད་པས་བྱ་བའི་ཚིག་དོན་གྱིས་",
            "སྟོང་ངོ་ཞེས་པར་འོང་བ་ཡིན་ནོ།། ",
            "གཉིས་པ་༼བྱེད་པ་པོའི་ཚིག་དང་འབྲེལ་ན་",
            "བྱ་བའི་ཚིག་དོན་གྱིས་སྟོང་པ་༽ནི། ",
            "གང་གི་ཕྱོགས་ལ་འགྲོ་བ་པོ། ། ",
            "འགྲོ་བ་དེ་ལ་འགྲོ་མེད་པའི། ། ",
            "འགྲོ་པོ་ཡིན་པར་ཐལ་འགྱུར་།",
            ""
        ],
        [
            "འགྲོ་པོ་འགྲོ་བར་འདོད་ཕྱིར་རོ། ། ",
            "འགྲོ་བ་པོའི་ཚིག་འགྲོ་བའི་བྱ་བ་དང་བཅས་པར་",
            "འདོད་པས་ཉེས་པ་དེར་མི་འགྱུར་རོ་སྙམ་ན",
            "དེ་ལྟ་ན་འགྲོ་ཞེས་པ་བྱ་བའི་ཚིག་ལ་",
            "བརྗོད་བྱའི་དོན་འགྲོ་བའི་བྱ་བ་མེད་པས་",
            "འགྲོ་བ་པོ་འགྲོ་ཞེས་པའི་ངག་དོན་དང་ལྡན་པར་",
            "མི་འཐད་དོ་ཞེས་འཆད་པ་ནི། ",
            "རྒོལ་བ་གང་གི་ཕྱོགས་ལ་འགྲོ་བ་པོ་འགྲོ་བ་དང་",
            "འབྲེལ་པར་འདོད་པ་དེ་ལ་འགྲོ་མེད་པའི་",
            "འགྲོ་པོ་ཞེས་པའི་འགྲོ་བ་པོའི་སྒྲ་ནི་",
            "འགྲོ་བའི་བྱ་བའི་དོན་ལ་འཇུག་པས། ",
            "འགྲོ་ཞེས་པ་བྱ་བའི་སྒྲ་ལ་བརྗོད་བྱའི་དོན་",
            "འགྲོ་བའི་བྱ་བ་མེད་པར་ཐལ་བར་འགྱུར་ཏེ",
            "འགྲོ་བ་པོ་ཞེས་པ་བྱེད་པ་པོའི་སྒྲ་",
            "བརྗོད་བྱའི་དོན་འགྲོ་བའི་བྱ་བ་གཅིག་པོ་",
            "དེ་འབྲེལ་བར་འདོད་པའི་ཕྱིར་རོ། །",
            "གོང་གི་བཤད་པ་འདིར་མཚོན་ན་",
            "འགྲོ་བའི་བྱ་བ་གཅིག་པོ་དེ་འགྲོ་ཞེས་པ་བྱ་བའི་",
            "ཚིག་དང་འབྲེལ་པར་འདོད་དོ་ཞེས་ཟེར་བ་།",
            "དེ་ལྟ་ན་འགྲོ་བའི་བྱ་བ་གཉིས་མེད་པས་",
            "དོན་འགྲོ་བའི་བྱ་བ་མེད་པའི་",
            "འགྲོ་པོ་མིང་ཙམ་དུ་གྱུར་པ་ཞིག་",
            "འགྲོ་ཞེས་པའི་བྱ་ཚིག་ལ་",
            "འགྲོ་བའི་དོན་ཡོད་པར་འདོད་པ་",
            "དེ་ལ་འགྲོ་བ་པོའི་ཚིག་ལ་དོན་",
            "འགྲོ་བའི་བྱ་བ་མེད་པར་ཐལ་བར་འགྱུར་ཏེ་",
            "ཞེས་བྱེད་པ་པོའི་ཚིག་དོན་གྱིས་སྟོང་པར་འོང་བ་ཡིན་ཏེ་",
            "འགྲེལ་པ་མཛད་པས་གཉི་ག་ལྟར་ཡང་",
            "བཤད་དུ་རུང་བར་དགོངས་པ་ཡིན་ནོ།།",
            ""
        ],
        [
            "གསུམ་པ་༼གཉི་ག་དང་འབྲེལ་ན་ཧ་ཅང་ཐལ་བ་༽ནི། ",
            "གལ་ཏེ་འགྲོ་པོ་འགྲོ་གྱུར་ན།། ",
            "འགྲོ་བ་གཉིས་སུ་ཐལ་འགྱུར་ཏེ།། ",
            "གང་གིས་འགྲོ་པོར་མངོན་པ་དང༌། །",
            " འགྲོ་པོར་གྱུར་ནས་གང་འགྲོ་བའོ།། ",
            "འགྲོ་བ་པོའི་ཚིག་དང་འགྲོ་བའི་ཚིག་གཉིས་",
            "དོན་འགྲོ་བའི་བྱ་བ་དང་བཅས་པར་འདོད་པས་",
            "ཉེས་པ་དེ་གཉི་གར་མི་འགྱུར་རོ་སྙམ་།",
            "དེ་ལྟར་གལ་ཏེ་འགྲོ་བ་པོ་དང་འགྲོ་བའི་ཚིག་གཉི་ག་",
            "འགྲོ་བའི་བྱ་བ་དང་འབྲེལ་བར་འདོད་ན་",
            "འགྲོ་བའི་བྱ་བ་གཉིས་སུ་ཐལ་བར་འགྱུར་།",
            "འདི་ལྟར་འགྲོ་བའི་བྱ་བ་གང་གིས་",
            "ལྷས་བྱིན་འགྲོ་བ་པོའི་ཐ་སྙད་དུ་འཇོག་ཅིང་མངོན་པ་དང༌། ",
            "འགྲོ་བའི་བྱ་བ་དེ་དང་ལྡན་པས་འགྲོ་བ་པོར་གྱུར་ནས་",
            ""
        ],
        [
            "གང་འགྲོ་བ་སྟེ་དེས་བྱ་རྒྱུའི་",
            "འགྲོ་བའི་བྱ་བ་གང་ཡིན་པ་དང་",
            "འགྲོ་བའི་བྱ་བ་གཉིས་པོ་འདིར་འགྱུར་ན",
            "དེ་འདོད་པར་ནི་མི་ནུས་ཏེ་",
            "སྔར་བཤད་པའི་ཚུལ་གྱིས་",
            "འགྲོ་བའི་བྱ་བ་གཉིས་སུ་ཐལ་བར་འགྱུར་།",
            "དེའི་བྱེད་པ་པོ་འགྲོ་བ་པོ་ཡང་",
            "གཉིས་སུ་ཐལ་བར་འགྱུར་བའི་ཕྱིར་རོ། །",
            " གསུམ་པ་འགྲོ་བའི་བྱ་བའི་",
            "སྒྲུབ་བྱེད་དགག་པ་ལ་ལྔ་ལས། ",
            "དང་པོ་དེའི་རྒྱུའི་རྩོམ་པ་དགག་པ་ནི། ",
            "གཞན་དག་འགྲོ་བའི་བྱ་བ་ནི་",
            "རང་བཞིན་དུ་ཡོད་པ་ཉིད་དེ་",
            "དེའི་རྩོམ་པ་ཡོད་པའི་ཕྱིར་རོ། །",
            "དེ་ཕྱོགས་ཆོས་དང་ཁྱབ་པ་",
            "མ་གྲུབ་པའང་མ་ཡིན་ཏེ",
            "འདིར་སྡོད་པ་ལས་བཟློག་པ་ནི་",
            "མངོན་སུམ་གྱིས་དམིགས་ལ་",
            "དེ་ཉིད་འགྲོ་བ་རྩོམ་པ་ཡིན་པའི་ཕྱིར་དང༌། ",
            "རུས་སྦལ་གྱི་སྤུའི་གོས་ལྟར་མེད་པ་ལ་",
            "དེའི་རྩོམ་པ་མི་འཐད་པའི་ཕྱིར་རོ་",
            "སྙམ་པའི་དོགས་པ་བསུ་།",
            "དེ་བརྟགས་ཤིང་དཔྱད་ན་མ་གྲུབ་པར་བསྟན་པ་།",
            ""
        ],
        [
            "ལས་ཁས་བླངས་ཀྱང་རྩོམ་པ་མ་གྲུབ་པ་དང༌། ",
            "བརྩམ་བྱའི་ལས་ཉིད་མ་གྲུབ་པས་",
            "རྩོམ་པ་མ་གྲུབ་པ་གཉིས་ལས། ",
            "དང་པོ་༼ལས་ཁས་བླངས་ཀྱང་རྩོམ་པ་མ་གྲུབ་པ་༽ནི། ",
            "སོང་ལ་",
            "འགྲོ་བའི་རྩོམ་མེད་དེ། ",
            "མ་སོང་བ་ལའང་འགྲོ་རྩོམ་མེད།། ",
            "བགོམ་ལ་རྩོམ་པ་ཡོད་མིན་ན།། ",
            "གང་དུ་འགྲོ་བ་རྩོམ་པར་བྱེད།། ",
            "གནས་པ་ལས་ལོག་སྟེ་ལམ་གྱི་ཐོག་མ་ལ་",
            "གོམ་པའི་ཐོག་མ་འདོར་པའི་བྱ་བ་",
            "འགྲོ་བའི་རྩོམ་པ་རང་བཞིན་དུ་ཡོད་ན་",
            ""
        ],
        [
            "རྣམ་པར་རྟོག་པ་གཞན་མི་སྲིད་པས་",
            "དེ་སོང་བའི་ལམ་ལའམ། ",
            "མ་སོང་བའི་ལམ་ལའམ། ",
            "བགོམ་པའི་ལམ་ལ་འགྲོ་བ་རྩོམ་།",
            "དེ་ལ་སོང་བའི་ལམ་ལ་ནི་",
            "འགྲོ་བའི་རྩོམ་པ་མེད་དེ་",
            "འགྲོ་བའི་རྩོམ་པ་འགགས་ཟིན་པའི་ཕྱིར་རོ། །",
            "མ་སོང་བའི་ལམ་ལ་ཡང་འགྲོ་བ་རྩོམ་པ་མེད་དེ",
            "དེ་འགྲོ་བའི་བྱ་བ་མ་བརྩམས་ཤིང་",
            "མ་སྐྱེས་པ་ཡིན་པའི་ཕྱིར་དང༌། ",
            "གལ་ཏེ་མ་སོང་བ་ལ་འགྲོ་བ་རྩོམ་ན་",
            "ཕན་ཚུན་འགལ་བའི་ཡང་ཕྱིར་རོ། །",
            "བགོམ་པའི་ལམ་ལའང་འགྲོ་བའི་རྩོམ་པ་མེད་དེ་",
            "སྔར་བཤད་པ་ལྟར་སོང་མ་སོང་",
            "ལས་མ་གཏོགས་པའི་བགོམ་པ་ཉིད་",
            "མེད་པའི་ཕྱིར་དང༌། ",
            "དེ་ལ་འགྲོ་བ་རྩོམ་ན་",
            ""
        ],
        [
            "འགྲོ་བའི་བྱ་བ་གཉིས་སུ་ཐལ་བར་འགྱུར་བའི་ཕྱིར་རོ། །",
            "དེ་ལྟར་ལམ་གསུམ་ཆར་དུའང་འགྲོ་བའི་",
            "རྩོམ་པ་མེད་པས་ལམ་གང་དུ་འགྲོ་བ་རྩོམ་པར་བྱེད་དེ",
            "གང་དུའང་རྩོམ་པར་མི་བྱེད་དོ་ཞེས་པའི་དོན་ཏོ།། ",
            "གཉིས་པ་༼བརྩམ་བྱའི་ལས་ཉིད་མ་གྲུབ་པས་",
            "རྩོམ་པ་མ་གྲུབ་པ་༽ནི། ",
            "འགྲོ་བ་རྩོམ་པའི་སྔ་རོལ་ན།། ",
            "གང་དུ་འགྲོ་བ་རྩོམ་འགྱུར་བ། །",
            " བགོམ་པ་མེད་ཅིང་སོང་བ་མེད།། ",
            "མ་སོང་འགྲོ་བ་ག་ལ་ཡོད།། ",
            "འགྲོ་བ་རྩོམ་པ་ལ་སྔོན་དུ་བརྩམ་བྱའི་",
            "ལས་གྲུབ་དགོས་པ་ལས། ",
            "འགྲོ་བ་རྩོམ་པའི་སྔ་རོལ་ན་ལམ་གང་དུ་",
            "འགྲོ་བ་རྩོམ་པར་འགྱུར་བ་",
            "འགྲོ་བའི་བྱ་བ་འགགས་པ་སོང་བའི་ལམ་མེད་ཅིང༌། ",
            "བྱ་བ་ད་ལྟར་བ་བགོམ་པའི་ལམ་མེད་པས་",
            "དེ་གཉིས་ལ་འགྲོ་བའི་རྩོམ་པ་མེད་དོ།།",
            ""
        ],
        [
            "འོན་ཏེ་འགྲོ་བའི་བྱ་བ་རྩོམ་པའི་སྔ་རོལ་ན་",
            "མ་སོང་བའི་ལམ་ཡོད་པས་དེ་ལ་འགྲོ་བ་རྩོམ་མོ་སྙམ་།",
            "འགྲོ་བ་རྩོམ་པ་ལ་འགྲོ་བའི་བྱ་བ་དགོས་པས་",
            "མ་སོང་བའི་ལམ་ལ་འགྲོ་བའི་བྱ་བ་མ་བརྩམས་ཤིང་",
            "མ་སྐྱེས་པས་འགྲོ་བའི་རྩོམ་པ་ག་ལ་ཡོད་ཅེས་པའོ།། ",
            "གཉིས་པ་ལས་དགག་པ་ནི། ",
            "འགྲོ་རྩོམ་རྣམ་པ་ཐམས་ཅད་དུ། །",
            " སྣང་བ་མེད་པ་ཉིད་ཡིན་ན།། ",
            "སོང་བ་ཅི་ཞིག་བགོམ་པ་ཅི། ། ",
            "མ་སོང་ཅི་ཞིག་རྣམ་པར་བརྟག། ",
            "གཞན་དག་འགྲོ་བའི་བྱ་བ་ནི་རང་བཞིན་དུ་",
            "ཡོད་པ་ཉིད་དེ་དེའི་ལས་ལམ་གསུམ་པོ་",
            "སྔར་དངོས་སུ་མ་བཀག་པས་རང་བཞིན་དུ་",
            "ཡོད་པའི་ཕྱིར་རོ། །",
            "ཁྱབ་པ་མ་གྲུབ་པའང་མ་ཡིན་ཏེ་",
            "ལམ་གསུམ་དུ་རྣམ་པར་འཇོག་པའི་",
            "རྒྱུ་འགྲོ་བའི་བྱ་བ་ཡིན་པའི་ཕྱིར་རོ་",
            "སྙམ་པའི་དོགས་པ་བསུ་།",
            ""
        ],
        [
            "ལམ་གསུམ་པོ་རང་བཞིན་དུ་ཡོད་པའི་",
            "རྟགས་མ་གྲུབ་པར་འཆད་པ་ནི། ",
            "སྔར་བཤད་པའི་ཚུལ་གྱིས་འགྲོ་བའི་རྩོམ་པ་",
            "རྣམ་པ་ཐམས་ཅད་དུ་རིག་ངོར་སྣང་ཞིང་",
            "མངོན་པ་མེད་པ་ཉིད་ཡིན་པའི་ཕྱིར་།",
            "འགྲོ་བའི་རྩོམ་པ་འགགས་པ་སོང་བའི་ལམ་ཅི་ཞིག་དང༌། ",
            "རྩོམ་པ་མ་སྐྱེས་པ་མ་སོང་བའི་ལམ་ཅི་ཞིག་དང༌། ",
            "སྐྱེས་ལ་མ་འགགས་པ་བགོམ་པའི་",
            "ལམ་ཅི་ཞིག་རྣམ་པར་བརྟག་པར་བྱ་སྟེ་",
            "རྣམ་པ་ཐམས་ཅད་དུ་རྣམ་པར་བརྟག་པར་",
            "བྱར་མེད་པ་ཉིད་དོ་སྙམ་དུ་དགོངས་པའོ།། ",
            "གསུམ་པ་འབྲས་བུ་ལྡོག་པ་དགག་པ་ནི། ",
            "འགྲོ་བའི་བྱ་བ་ནི་རང་བཞིན་དུ་ཡོད་པ་ཉིད་དེ་",
            "འབྲས་བུ་དེ་ལས་ལྡོག་པ་ཡོད་པའི་ཕྱིར་རོ། །",
            "ཕྱོགས་ཆོས་དང་ཁྱབ་པ་མ་གྲུབ་པའང་མ་ཡིན་ཏེ་",
            "གནས་པའི་རྩོམ་པ་མངོན་སུམ་གྱིས་",
            "དམིགས་པས་དེ་ཉིད་འགྲོ་བ་ལས་",
            "ལྡོག་པ་ཡིན་པའི་ཕྱིར་དང༌། ",
            "རྒྱུ་འགྲོ་བ་མེད་ན་",
            ""
        ],
        [
            "དེའི་འབྲས་བུ་ལྡོག་པའང་མི་རུང་སྟེ་",
            "བཙུན་པ་མ་བྱས་པ་ལ་དེ་ལས་",
            "ལྡོག་པ་མི་རུང་བ་བཞིན་ནོ་སྙམ་ན",
            "དེ་ཡང་དཔྱད་ན་",
            "འགྲོ་བ་ལས་ལྡོག་པ་མེད་པས་རྟགས་མ་གྲུབ་པར་འཆད་པ་ནི་",
            "ཚིགས་བཅད་གཉིས་ཀྱི་འོག་གི་སོང་བའི་ལམ་དང་",
            "མ་སོང་བའི་ལམ་ལ་འགྲོ་བ་ལས་",
            "ལྡོག་པར་འགྱུར་བ་མིན་ཏེ",
            "གང་ལས་ལྡོག་པར་འགྱུར་བའི་",
            "འགྲོ་བའི་བྱ་བ་འགགས་པ་དང་",
            "མ་སྐྱེས་ནས་མེད་པའི་ཕྱིར་རོ། །",
            "བགོམ་པའི་ལམ་ལས་ཀྱང་",
            "འགྲོ་བ་ལས་ལྡོག་པར་མི་འགྱུར་ཏེ་",
            "སོང་མ་སོང་ལས་མ་གཏོགས་པའི་བགོམ་པ་ཉིད་",
            "མ་དམིགས་པས་མེད་པའི་ཕྱིར་དང༌། ",
            "ལམ་བགོམ་པར་འཇོག་པ་དང་གང་ལས་",
            "ལྡོག་པར་འགྱུར་བའི་འགྲོ་བའི་བྱ་བ་སྟེ་",
            "འགྲོ་བའི་བྱ་བ་གཉིས་སུ་ཐལ་བར་འགྱུར་བའི་ཕྱིར་རོ། །",
            " བཞི་པ་གཉེན་པོ་དགག་པ་ནི། རེ་ཞིག་འགྲོ་པོ་མི་སྡོད་།",
            ""
        ],
        [
            "འགྲོ་བ་པོ་མིན་སྡོད་པོ་མིན།། ",
            "འགྲོ་པོ་འགྲོ་པོ་མིན་ལས་གཞན། །",
            " གསུམ་པ་གང་ཞིག་སྡོད་པར་འགྱུར།། ",
            "གང་ཚེ་འགྲོ་བ་མེད་པར་ནི། །",
            " འགྲོ་པོ་འཐད་པར་མི་འགྱུར་ན།། ",
            "རེ་ཞིག་འགྲོ་པོ་སྡོད་དོ་ཞེས། །",
            " ཇི་ལྟར་འཐད་པ་ཉིད་དུ་འགྱུར།། ",
            "འགྲོ་བའི་བྱ་བ་ནི་རང་བཞིན་དུ་ཡོད་པ་ཉིད་དེ་",
            "དེའི་གཉེན་པོ་གནས་པ་སྔར་དངོས་སུུ་མ་བཀག་པས་",
            "རང་བཞིན་དུ་ཡོད་པའི་ཕྱིར་རོ། །",
            "གང་ཞིག་མེད་པ་ལ་ནི་གཉེན་པོ་ཡོད་པ་མ་ཡིན་ཏེ",
            "མོ་གཤམ་གྱི་བུའི་དགྲ་བོ་བཞིན་ནོ་སྙམ་།",
            ""
        ],
        [
            "སྔར་བཤད་པ་ལྟར་གནས་པའི་བྱ་བ་ཡང་",
            "བྱེད་པ་པོ་ལ་རྣམ་གྲངས་གསུམ་དུ་བརྟགས་ན་",
            "མེད་པས་རྟགས་མ་གྲུབ་ཅེས་འཆད་པ་ནི། ",
            "རེ་ཞིག་འགྲོ་བ་པོ་ནི་མི་སྡོད་དེ་",
            "ཕན་ཚུན་འགལ་བའི་ཕྱིར་རོ། །",
            "འགྲོ་བ་པོ་མིན་པའང་སྡོད་པ་མིན་ཏེ",
            "དེ་ལ་གནས་པའི་བྱ་བ་གཉིས་དགོས་པ་ལས་",
            "གནས་པའི་བྱ་བ་གཉིས་མེད་པའི་ཕྱིར་རོ། །",
            "འགྲོ་བ་པོ་དང་འགྲོ་པོ་མིན་པ་ལས་གཞན་པའི་",
            "གང་ཟག་གསུམ་པ་གང་ཞིག་སྡོད་པར་འགྱུར་ཏེ",
            "དེ་གཉིས་དངོས་འགལ་ཡིན་པས་དགག་ཕྱོགས་ཀྱི་",
            "ཕུང་པོ་གསུམ་པ་མི་སྲིད་པའི་ཕྱིར་རོ། །",
            "གལ་ཏེ་འགྲོ་བ་པོ་མ་ཡིན་པ་དང་གསུམ་པ་མི་སྡོད་།",
            "འགྲོ་བ་པོ་ཉིད་སྡོད་དོ་སྙམ་།",
            ""
        ],
        [
            "དེ་ཕན་ཚུན་འགལ་བས་མི་འཐད་པར་",
            "འཆད་པ་ནི་འདིར་སྡོད་དོ་ཞེས་བརྗོད་པས་",
            "གནས་པའི་བྱ་བ་ཡོད་པར་བསྟན་།",
            "དེས་དེ་དང་འགལ་བའི་འགྲོ་བའི་བྱ་བ་མེད་པར་གྲུབ་པས་",
            "གང་གི་ཚེ་འགྲོ་བའི་བྱ་བ་མེད་པར་ནི་",
            "འགྲོ་བ་པོའི་ཚིག་དོན་ལྡན་དུ་འཐད་པར་མི་འགྱུར་བའི་ཕྱིར་།",
            "སྡོད་ཚིག་དོན་དང་ལྡན་ཀྱང་འགྲོ་པོའི་ཚིག་",
            "དོན་གྱིས་སྟོང་པས་རེ་ཞིག་འགྲོ་པོ་སྡོད་དོ་",
            "ཞེས་པའི་ངག་དོན་དང་ལྡན་པར་",
            "ཇི་ལྟར་འཐད་པ་ཉིད་དུ་འགྱུར་ཏེ་",
            "མི་འཐད་པ་ཉིད་དོ་ཞེས་པའོ།། ",
            "ལྔ་པ་གཉེན་པོའི་སྒྲུབ་བྱེད་དགག་པ་ལ་གསུམ་ལས། ",
            "དང་པོ་ནི། ",
            "འགྲོ་བའི་གཉེན་པོ་གནས་པ་ནི་",
            "རང་བཞིན་དུ་ཡོད་དེ་དེའི་འགྲན་ཟླ་",
            "འགྲོ་བ་ཡོད་པའི་ཕྱིར་རོ་སྙམ་ན",
            ""
        ],
        [
            "དེ་དཔྱད་ན་",
            "མི་འཐད་པར་སྟོན་པ་ནི་གནས་པའི་སྒྲུབ་བྱེད་དུ་",
            "བཀོད་པ་གནས་པའི་གཉེན་པོ་འགྲོ་བ་དགག་པ་ཡང་ནི་",
            "སྔར་འགྲོ་བའི་གཉེན་པོ་གནས་པ་",
            "དགག་པ་བཤད་པ་དང་མཚུངས་ཏེ",
            "ཇི་ལྟར་སྔར་འགྲོ་བའི་གཉེན་པོ་གནས་པ་འགོག་པ་།",
            "རེ་ཞིག་འགྲོ་པོ་མི་སྡོད་དེ།།",
            "ཞེས་བཤད་པ་ཉིད་ཀྱིས་གནས་པའི་གཉེན་པོ་འགྲོ་བའང༌། ",
            "རེ་ཞིག་གནས་པོ་མི་འགྲོ་སྟེ།།",
            "གནས་པ་པོ་མིན་འགྲོ་བ་མིན།།",
            ""
        ],
        [
            "ཞེས་པ་ལ་སོགས་པའི་ཚིགས་བཅད་གཉིས་འདོན་པ་",
            "གོ་བསྒྱུར་བས་རང་བཞིན་དུ་གྲུབ་པ་བཀག་པ་ཡིན་ནོ།། ",
            "གཉིས་པ་ནི། ",
            "འགྲོ་བའི་གཉེན་པོ་གནས་པ་ནི་ཡོད་པ་ཉིད་དེ་",
            "དེའི་རྒྱུ་རྩོམ་པ་ཡོད་པའི་ཕྱིར་རོ་སྙམ་པའི་དོགས་པ་བསུ་།",
            "གནས་པའི་རྒྱུ་འཇུག་པ་དགག་པ་ཡང་ནི་",
            "སྔར་འགྲོ་བའི་རྒྱུ་རྩོམ་པ་དགག་པ་བཤད་པ་དང་མཚུངས་།",
            "ཇི་ལྟར་སྔར་འགྲོ་བའི་རྩོམ་པ་",
            "རང་བཞིན་དུ་གྲུབ་པ་འགོག་པ་།",
            "སོང་ལ་འགྲོ་བའི་རྩོམ་མེད་དེ།།",
            "ཞེས་བཤད་པ་ཉིད་ཀྱིས་དེའི་གཉེན་པོ་",
            "གནས་པའི་རྩོམ་པའང༌། ",
            "གནས་ལ་གནས་པའི་རྩོམ་མེད་དེ།།",
            ""
        ],
        [
            "ཞེས་པ་ལ་སོགས་པ་ཚིགས་བཅད་གསུམ་འདོན་པ་",
            "བསྒྱུར་བས་བཀག་པ་ཡིན་ནོ།། ",
            "གསུམ་པ་ནི། བགོམ་ལས་ལྡོག་པར་མི་འགྱུར་ཏེ།། ",
            "སོང་དང་མ་སོང་ལས་ཀྱང་མིན།། ",
            "འགྲོ་བ་དང་ནི་འཇུག་པ་དང༌། །",
            " ལྡོག་པ་ཡང་ནི་འགྲོ་དང་མཚུངས།། ",
            "འགྲོ་བའི་གཉེན་པོ་གནས་པ་ནི་རང་བཞིན་དུ་ཡོད་དེ་",
            "དེ་ལས་ལྡོག་པ་ཡོད་པའི་ཕྱིར་རོ་ཞེ་།",
            "གནས་པའི་སྒྲུབ་བྱེད་དུ་བཀོད་པ་",
            "དེའི་ལྡོག་པ་དགག་པ་ཡང་ནི་",
            "སྔར་འགྲོ་བ་ལས་ལྡོག་པ་དགག་པ་བཤད་པ་དང་མཚུངས་།",
            ""
        ],
        [
            "སྔར་འགྲོ་བ་ལས་ལྡོག་པ་རང་བཞིན་དུ་འགོག་པ་།",
            "བགོམ་ལས་ལྡོག་པར་མི་འགྱུར་ཏེ།།",
            "སོང་དང་མ་སོང་ལས་ཀྱང་མིན།།",
            "ཅེས་བཤད་པ་ཉིད་ཀྱིས་",
            "དེའི་གཉེན་པོ་གནས་པ་ལས་ལྡོག་པའང༌། ",
            "གནས་བཞིན་པ་ལས་མི་ལྡོག་སྟེ།།",
            "གནས་དང་མི་གནས་ལས་ཀྱང་མིན།།",
            "ཅེས་འདོན་པ་བསྒྱུར་པས་བཀག་པ་ཡིན་ནོ།།",
            ""
        ],
        [
            "དེ་ལྟ་ན་སྔར་འགྲོ་བའི་གཉེན་པོ་དང་རྒྱུ་རྩོམ་པ་དང་",
            "འབྲས་བུ་ལྡོག་པ་བཀག་པ་ཉིད་ཀྱིས། ",
            "དེའི་གཉེན་པོ་གནས་པའི་གཉེན་པོ་དང༌། ",
            "རྒྱུ་རྩོམ་པ་དང༌། ",
            "འབྲས་བུ་ལྡོག་པའང་བཀག་པ་ཡིན་ནོ་",
            "ཞེས་སྟོན་པ་ཡིན་པས་ཚིག་ལེའུར་བྱས་པའང༌། ",
            "གཉེན་པོ་དང་ནི་འཇུག་པ་དང༌། །",
            "ལྡོག་པ་ཡང་ནི་འགྲོ་དང་མཚུངས།།",
            "ཞེས་གདོན་པར་བྱའོ།། ",
            "བཞི་པ་བྱེད་པ་པོ་དང་བྱ་བ་དེ་ཉིད་དང་",
            "གཞན་དུ་དཔྱད་ནས་དགག་པ་།",
            "༼དང་པོ་༽དམ་བཅའ་བ་ནི། ",
            "འགྲོ་བ་དེ་དང་འགྲོ་བ་པོ། །",
            " དེ་ཉིད་ཅེས་ཀྱང་བྱར་མི་རུང༌། །",
            " འགྲོ་བ་དང་ནི་འགྲོ་བ་པོ། །",
            " གཞན་ཉིད་ཅེས་ཀྱང་བྱར་མི་རུང༌། །",
            " འགྲོ་བའི་བྱ་བ་དེ་དང་རྟེན་འགྲོ་བ་པོ་གཉིས་",
            "ངོ་བོ་དེ་ཉིད་ཡིན་ནོ་ཞེས་ཀྱང་བྱར་མི་རུང་།",
            "འགྲོ་བའི་བྱ་བ་དང་ནི་རྟེན་འགྲོ་བ་པོ་གཉིས་",
            "ངོ་བོ་གཞན་ཉིད་ཅེས་ཀྱང་",
            "བྱར་མི་རུང་ངོ་ཞེས་པའོ།།",
            "ཇི་ལྟར་མི་རུང་ཞེ་།",
            ""
        ],
        [
            "༼གཉིས་པ་༽དེའི་འཐད་པ་གསུངས་པ་ནི། ",
            "གལ་ཏེ་འགྲོ་བ་གང་ཡིན་པ། །",
            " དེ་ཉིད་འགྲོ་པོ་ཡིན་གྱུར་ན།། ",
            "བྱེད་པ་པོ་དང་ལས་གཉིས་ཀྱང༌། །",
            " གཅིག་པ་ཉིད་དུ་ཐལ་བར་འགྱུར།། ",
            "གལ་ཏེ་འགྲོ་དང་འགྲོ་བ་པོ། །",
            " གཞན་པ་ཉིད་དུ་རྣམ་བརྟག་ན།། ",
            "འགྲོ་པོ་མེད་པའི་འགྲོ་བ་དང༌། །",
            " འགྲོ་བ་མེད་པའི་འགྲོ་པོར་འགྱུར།། ",
            "གང་དག་དངོས་པོ་གཅིག་པ་དང༌། །",
            " དངོས་པོ་གཞན་པ་ཉིད་དུ་ནི། །",
            " གྲུབ་པར་གྱུར་པ་ཡོད་མིན་ན།། ",
            "དེ་གཉིས་གྲུབ་པ་ཇི་ལྟར་ཡོད།།",
            ""
        ],
        [
            "དེ་ལྟ་མ་ཡིན་།",
            "གལ་ཏེ་འགྲོ་བའི་བྱ་བ་གང་ཡིན་པ་",
            "དེ་ཉིད་འགྲོ་བ་པོ་ཡིན་པར་གྱུར་།",
            "སྤྱིར་བྱེད་པ་པོ་དང་དེས་བྱ་རྒྱུའི་ལས་",
            "བྱ་བ་ཉིད་ཀྱང་ངོ་བོ་གཅིག་པ་",
            "ཉིད་དུ་ཐལ་བར་འགྱུར་རོ། །",
            "དེའི་ཁྱབ་པ་ནི་རྒྱུ་མཚན་མཚུངས་པའི་",
            "འགོ་སྙོམས་ཡིན་ལ",
            "འདོད་པར་ནི་མི་ནུས་ཏེ་",
            "གཅོད་པའི་བྱ་བ་དང་གཅོད་པ་པོ་ལ་སོགས་པའང་",
            "ངོ་བོ་གཅིག་ཏུ་འགྱུར་བས་མཐོང་བ་དང་",
            "འགལ་བའི་ཕྱིར་རོ། །",
            "ཡང་གལ་ཏེ་འགྲོ་བའི་བྱ་བ་དང་",
            "འགྲོ་བ་པོ་ངོ་བོ་གཞན་པ་ཉིད་དུ་",
            "རྣམ་པར་བརྟགས་ན་",
            "ཕན་ཚུན་ལྟོས་པ་མེད་པ་ཉིད་དུ་འགྱུར་ལ",
            ""
        ],
        [
            "དེའི་ཕྱིར་བྱེད་པ་པོའམ་རྟེན་འགྲོ་བ་པོ་",
            "མེད་པའི་འགྲོ་བའི་བྱ་བ་དང༌། ",
            "འགྲོ་བའི་བྱ་བ་མེད་པའི་",
            "འགྲོ་བ་པོ་ཡོད་པར་འགྱུར་ན་",
            "དེ་ལྟར་ནི་དམིགས་པའང་མ་ཡིན་པས། ",
            "དེ་གཉིས་ཕན་ཚུན་ལྟོས་པ་དང་བཅས་པའི་ཕྱིར་",
            "ངོ་བོ་གཞན་དུ་གྲུབ་པ་མེད་དོ་",
            "ཞེས་དགོངས་པའོ།།",
            "དེ་ཉིད་དང་གཞན་དུ་བརྗོད་དུ་མེད་ཀྱང་",
            "རང་བཞིན་དུ་ཡོད་དོ་ཞེས་ཀྱང་",
            "བརྗོད་པར་མི་ནུས་ཏེ་",
            "སྔར་བཤད་པའི་ཚུལ་གྱིས་འགྲོ་བ་དང་འགྲོ་བ་པོ། ",
            "གང་དག་དངོས་པོ་གཅིག་པ་དང༌། །",
            "དངོས་པོ་གཞན་པ་ཉིད་དུ་ནི། །",
            "གྲུབ་པར་གྱུར་པ་ཡོད་མིན་།",
            "དེ་གཉིས་རང་བཞིན་དུ་གྲུབ་པ་ཇི་ལྟར་ཡོད་དེ་",
            "དངོས་འགལ་ལ་དགག་པ་དང༌། ",
            "སྒྲུབ་ཕྱོགས་ཀྱི་ཕུང་གསུམ་མི་འཐད་པའི་ཕྱིར་རོ། །",
            " ལྔ་པ་འགྲོ་བའི་བྱ་བ་གཅིག་དང་",
            "དུ་མར་དཔྱད་པས་དགག་པ་།",
            ""
        ],
        [
            "ཇི་ལྟར་སྨྲ་བ་པོས་ཚིག་སྨྲའོ་བྱེད་པ་པོས་",
            "བྱ་བ་བྱེད་དོ་ཞེས་བརྗོད་པ་ལྟར། ",
            "འགྲོ་བའི་བྱ་བའང་འགྲོ་བ་པོའི་",
            "བྱ་བའི་ལས་སུ་ཡོད་པ་ཡིན་ནོ་སྙམ་ན",
            "གལ་ཏེ་དེ་ལྟར་འགྲོ་བ་པོས་",
            "འགྲོ་བའི་བྱ་བ་བྱེད་ན་",
            "རང་ཉིད་འགྲོ་བ་པོར་མཚོན་པའི་",
            "འགྲོ་བའི་བྱ་བ་དེ་བྱེད་དམ། ",
            "འོན་ཏེ་དེ་ལས་གཞན་པའི་འགྲོ་བའི་བྱ་བ་།",
            "དེ་ལ་དང་པོ། ",
            "འགྲོ་བ་གང་གིས་འགྲོ་པོར་མངོན།། ",
            "འགྲོ་བ་དེ་ནི་དེ་འགྲོ་མིན།། ",
            "གང་ཕྱིར་འགྲོ་བའི་སྔ་རོལ་མེད།།",
            ""
        ],
        [
            "གང་ཞིག་གང་དུ་འགྲོ་བར་འགྱུར།། ",
            "འགྲོ་བའི་བྱ་བ་གང་གིས་ལྷས་བྱིན་",
            "འགྲོ་བ་པོའི་ཐ་སྙད་དུ་མངོན་ཞིང་",
            "མཚོན་པའི་འགྲོ་བའི་བྱ་བ་དེ་ནི་",
            "དེས་འགྲོ་ཞིང་བྱེད་པ་མིན་།",
            "གང་གི་ཕྱིར་རྫ་མཁན་སྔ་རོལ་ན་",
            "ཡོད་པས་བུམ་པ་བྱེད་པ་ལྟར་",
            "རང་ཉིད་འགྲོ་བ་པོར་མཚོན་པའི་",
            "འགྲོ་བའི་བྱ་བའི་སྔ་རོལ་དུ་",
            "འགྲོ་བ་པོར་གྲུབ་པར་གྱུར་།",
            "སྔར་གྲུབ་པའི་འགྲོ་བ་པོ་གང་ཞིག་",
            "ཡུལ་གྲོང་དང་གྲོང་ཁྱེར་ལ་སོགས་པ་",
            "གང་དུ་འགྲོ་བའི་བྱ་བ་བྱེད་པར་འགྱུར་བ་ཞིག་ན་",
            "ཞེས་ལྡོག་ཁྱབ་བསྟན་།",
            "རང་ཉིད་འགྲོ་བ་པོར་མཚོན་པའི་",
            "འགྲོ་བའི་བྱ་བ་དེའི་སྔ་རོལ་དུ་",
            "དེ་བྱེད་པ་པོའི་འགྲོ་བ་པོ་ཉིད་མེད་པའི་ཕྱིར་རོ་",
            "ཞེས་རྟགས་སུ་སྦྱར་།",
            "འགྲོ་བའི་བྱ་བ་ལ་མ་ལྟོས་པའི་",
            "འགྲོ་བ་པོ་མེད་པར་དགོངས་པའོ།།",
            ""
        ],
        [
            "དེ་ལྟར་ཕྱེད་ཕྱི་མའི་རྐང་པ་གོ་བསྣོལ་ཏེ་",
            "ལྡོག་ཁྱབ་དང་རྟགས་སྟོན་པར་འགྲེལ་པས་འཆད་དོ།། ",
            "གཉིས་པ། འགྲོ་བ་གང་གིས་འགྲོ་པོར་མངོན།། ",
            "དེ་ལས་གཞན་པ་དེ་འགྲོ་མིན།། ",
            "གང་ཕྱིར་འགྲོ་པོ་གཅིག་པུ་ལ།། ",
            "འགྲོ་བ་གཉིས་སུ་མི་འཐད་དོ།། ",
            "འགྲོ་པོ་ཡིན་པར་གྱུར་པ་ནི། །",
            " འགྲོ་རྣམ་གསུམ་དུ་འགྲོ་མི་བྱེད།།",
            ""
        ],
        [
            "མ་ཡིན་པར་ནི་གྱུར་དེ་ཡང༌། །",
            " འགྲོ་རྣམ་གསུམ་དུ་འགྲོ་མི་བྱེད།། ",
            "ཡིན་དང་མ་ཡིན་གྱུར་པ་ཡང༌། །",
            " འགྲོ་རྣམ་གསུམ་དུ་འགྲོ་མི་བྱེད།། ",
            "འགྲོ་བའི་བྱ་བ་གང་གིས་ལྷས་བྱིན་འགྲོ་བ་པོར་མངོན་ཞིང་",
            "མཚོན་པའི་འགྲོ་བའི་བྱ་བ་དེ་ལས་གཞན་པའང་འགྲོ་བ་པོ་དེས་འགྲོ་ཞིང་བྱེད་པ་མིན་།",
            "གང་གི་ཕྱིར་ལྷས་བྱིན་ལྟ་བུ་འགྲོ་པོ་གཅིག་པུ་ལ་རང་ཉིད་འགྲོ་བ་པོར་མཚོན་པ་དང་དེས་གང་ཞིག་བྱ་བའི་འགྲོ་བའི་བྱ་བ་གཉིས་སུ་མི་འཐད་པའི་ཕྱིར་རོ། །",
            "གཞན་ཡང་འགྲོ་བ་པོས་འགྲོ་བའི་བྱ་བ་བྱེད་པར་མི་འཐད་དེ",
            "འདི་ལྟར་བྱ་བ་དང་ལྡན་པས་འགྲོ་པོ་ཡིན་པར་གྱུར་པ་ནི་འགྲོ་བའི་བྱ་བ་དང་",
            "ལྡན་པ་ལས་ཡིན་པར་གྱུར་པ་དང༌། ",
            "མི་ལྡན་པ་ལས་མ་ཡིན་པར་གྱུར་པ་དང༌། ",
            "དེ་གཉི་གར་གྱུར་པ་འགྲོ་རྣམ་གསུམ་དུ་འགྲོ་མི་བྱེད་ལ",
            "བྱ་བ་དང་མི་ལྡན་པས་འགྲོ་བ་པོ་མ་ཡིན་པར་ནི་གྱུར་དེ་ཡང་འགྲོ་བ་སྔར་བཤད་པ་རྣམ་པ་གསུམ་དུ་འགྲོ་བར་མི་བྱེད་།"
        ],
        [
            "བྱ་བ་དང་ལྡན་མི་ལྡན་གཉི་ག་ཡིན་པས་འགྲོ་བ་པོ་ཡིན་དང་མ་ཡིན་གཉི་གར་གྱུར་པ་ཡང༌། ",
            "འགྲོ་བ་སྔར་བཤད་པ་རྣམ་པ་གསུམ་དུ་འགྲོ་བར་མི་བྱེད་པའི་ཕྱིར་རོ། །",
            "འདི་ཡང་ལས་དང་བྱེད་པོ་བརྟག་པར་འགྲོ་བ་པོ་ཡིན་པ་དང༌། ",
            "མ་ཡིན་པ་དང༌། ",
            "གཉི་གར་གྱུར་པ་གསུམ་གྱིས་བྱེད་པ་འགོག་པ། ",
            "ཡིན་པར་གྱུར་ལ་",
            "བྱ་བ་མེད།།",
            "བྱེད་པོ་མེད་པའི་ལས་སུ་འགྱུར།།",
            "ཞེས་དང༌། ",
            "བྱེད་པོར་མ་གྱུར་བྱེད་ན་ནི། །",
            "བྱེད་པ་པོ་ཡང་རྒྱུ་མེད་འགྱུར།།",
            "ཞེས་དང༌། ",
            "ཡིན་དང་མ་ཡིན་གྱུར་གཅིག་ལ།།",
            "ཕན་ཚུན་འགལ་བས་ག་ལ་ཡོད།།",
            ""
        ],
        [
            "ཅེས་དང༌། ",
            "ཡང་ལས་ཡིན་པ་དང༌། ",
            "མ་ཡིན་པ་དང༌། ",
            "གཉི་གར་གྱུར་པ་གསུམ་གྱིས་བྱེད་པ་འགོག་པ། ",
            "ཡིན་པར་གྱུར་ལ་",
            "བྱ་བ་མེད།།",
            "ལས་མེད་བྱེད་པ་པོར་ཡང་འགྱུར།།",
            "ཞེས་དང༌། ",
            "ལས་སུ་མ་གྱུར་བྱེད་ན་ནི། །",
            "ལས་ལ་རྒྱུ་ནི་མེད་པར་འགྱུར།།",
            "ཞེས་དང༌། ",
            "ཡིན་དང་མ་ཡིན་གྱུར་གཅིག་ལ།།",
            "ཕན་ཚུན་འགལ་བས་ག་ལ་ཡོད།།",
            ""
        ],
        [
            "ཅེས་འཆད་པར་འགྱུར་རོ། །",
            " གཉིས་པ་དོན་བསྡུ་བ་ནི། ",
            "དེ་ཕྱིར་འགྲོ་དང་འགྲོ་པོ་དང༌། །",
            " བགྲོད་པར་བྱ་བའང་ཡོད་མ་ཡིན།། ",
            "དེ་ལྟ་ན་སྔར་བཤད་པའི་ཚུལ་དེའི་ཕྱིར་རིགས་པས་རྣམ་པར་དཔྱད་ན་",
            "འགྲོ་བའི་བྱ་བ་དང་དེའི་བྱེད་པ་པོ་འགྲོ་བ་པོ་དང༌། ",
            "བྱ་བ་འཇུག་པའི་གཞི་བགྲོད་པར་བྱ་བའི་ལམ་ཡོད་པ་མ་ཡིན་ནོ་ཞེས་བྱ་བའོ།།",
            "དེ་ལྟར་གཞུང་གི་དོན་བཤད་།",
            "གསུམ་པ་དེ་དག་གི་དོན་བསྡུ་བ་ནི། ",
            "དེ་ལྟ་ན་རབ་ཏུ་བྱེད་པ་འདིས་དངོས་སུ་འགྲོ་འོང་གི་བྱ་བ་ལས་ལ་དུས་གསུམ་དང༌། ",
            "བྱེད་པ་པོ་ལ་རྣམ་གྲངས་གསུམ་དང༌། ",
            "བྱེད་པ་པོ་དང་དེ་ཉིད་དང་གཞན་དང༌། ",
            "བྱ་བ་གཅིག་དང་དུ་མར་དཔྱད་པའི་སྒོ་ནས་བཀག་པས་རྟེན་འབྲེལ་ཡང་དག་པར་འགྲོ་འོང་མེད་དགག་དང༌། ",
            "འགྲོ་འོང་དུ་སྣང་བ་ཀུན་རྫོབ་པ་སྒྱུ་མ་ལྟ་བུར་གྲུབ་ལ",
            "དེའི་ཤུགས་ལ་བྱ་བ་དང་བཅས་པའི་ཆོས་ཐམས་ཅད་ལས་ལ་དུས་གསུམ་དུ་དཔྱད་པས་ལེགས་།",
            ""
        ],
        [
            "བྱ་བ་མེད་པ་མེད་དང་མཚུངས།།",
            "ཞེས་པའམ། ",
            "རྟེན་ཅིང་འབྲེལ་འབྱུང་མ་ཡིན་པའི། །",
            "ཆོས་འགའ་ཡོད་པ་མ་ཡིན་པ། །",
            "ཞེས་པའི་ཚུལ་གྱིས་བྱ་བ་མེད་པའི་ཆོས་མི་སྲིད་པས། ",
            "ཕྱི་ནང་གི་ཆོས་ཐམས་ཅད་ཡང་དག་པར་སྤྲོས་པ་མེད་དགག་དང༌། ",
            "ཀུན་རྫོབ་ཏུ་རྟེན་ཅིང་འབྲེལ་པར་འབྱུང་བ་སྒྱུ་མ་ལྟ་བུར་གྲུབ་པས་རབ་ཏུ་བྱེད་པ་འདིའི་དགོས་པ་ཡང༌། ",
            "སྔ་མ་ལྟར་བདེན་པ་གཉིས་ཕྱིན་ཅི་མ་ལོག་པའི་ཤེས་རབ་སྐྱེད་པ་ཡིན་ནོ།།",
            "དོན་འདི་ཉིད་འཕགས་པ་བློ་གྲོས་མི་ཟད་པའི་མདོ་ལས་ཀྱང༌། ",
            "བཙུན་པ་ཤཱ་ར་དྭ་ཏིའི་བུ་འོང་བ་ཞེས་བྱ་བ་དེའི་བསྡུ་བའི་ཚིག་།",
            "འགྲོ་བ་ཞེས་བྱ་བ་དེ་ནི་བསལ་བའི་ཚིག་།",
            "གང་ལ་བསྡུ་བའི་ཚིག་མེད་པ་དང་བསལ་བའི་ཚིག་མེད་པ་དེ་ལ་འོང་བ་ཡང་མེད་འགྲོ་བ་ཡང་མེད་དོ།།",
            "འོང་བ་དང་འགྲོ་བ་མེད་པ་ནི་འཕགས་པ་རྣམས་ཀྱི་འགྲོ་བའོ།།",
            ""
        ],
        [
            "ཞེས་གསུངས་པ་ཡིན་ནོ།།",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས། ",
            "འགྲོ་བ་དང་འོང་བ་བརྟག་པ་སྟེ་རབ་ཏུ་བྱེད་པ་གཉིས་པའི་བཤད་པའོ།།།། ",
            "རབ་ཏུ་བྱེད་པ་གསུམ་པ། ",
            "དབང་པོ་བརྟག་པ། ",
            "ད་ནི་རྟེན་འབྲེལ་ཆོས་ཀྱི་བདག་ཕུང་པོ་ཁམས་དང་སྐྱེ་མཆེད་ཀྱི་རང་བཞིན་སྟོང་པར་བསྟན་པ་།",
            "རེ་ཞིག་སྐྱེ་མཆེད་ཀྱི་ངོ་བོ་རང་བཞིན་དུ་གྲུབ་པ་འགོག་པ་སྐྱེ་མཆེད་བརྟག་པ་ལའང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "མིག་མེད་རྣ་བ་མེད་ཅེས་དང༌། ",
            "འཕགས་པ་ཉེ་བར་འཁོར་གྱིས་ཞུས་པ་ལས། ",
            "མིག་གིས་གཟུགས་རྣམས་མི་མཐོང་ཞིང༌། ",
            "ཡིད་ཀྱིས་ཆོས་རྣམས་མི་ཤེས་ཏེ།། ",
            "གང་དུ་འཇིག་རྟེན་མི་འཇུག་པ། །",
            " དེ་ནི་བདེན་པའི་མཆོག་ཡིན་ནོ།།",
            ""
        ],
        [
            "ཞེས་དང༌། ",
            "མིག་ནི་སྣང་ལ་བརྟེན་ཏེ་ཡིད་འོང་དང༌། །",
            " ཡིད་དུ་མི་འོང་སྣ་ཚོགས་གཟུགས་མཐོང་བས། །",
            " དེ་ཕྱིར་ལྡན་ལ་བརྟེན་ཏེ་",
            "མཐོང་བས་ན། །",
            " མིག་གིས་ནམ་ཡང་གཟུགས་ནི་མཐོང་བ་མེད།། ",
            "ཅེས་གསུངས་པ་ལ་སོགས་པའི་དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་འགྲོ་བ་དང་འགྲོ་བ་པོ་དང་བགྲོད་པར་བྱ་བ་བཀག་མོད་ཀྱི། ",
            "དེ་ལྟ་ནའང་ཆོས་མངོན་པ་ལས་",
            "གསུངས་པས་ལྟ་བ་དང་ལྟ་བ་པོ་དང་བལྟ་བྱ་ལ་སོགས་པ་རང་བཞིན་དུ་ཡོད་དོ་",
            "སྙམ་པ་ལ་དེ་དག་རང་བཞིན་དུ་གྲུབ་པ་དགག་པའི་ཕྱིར་རབ་ཏུ་བྱེད་པ་འདི་བཀོད་པ་ཡིན་ནོ།།",
            ""
        ],
        [
            "༼གཉིས་པ་༽འདིའི་གཞུང་བཤད་པ་ལ་གཉིས་།",
            "ཕྱོགས་སྔ་མ་དགོད་པ་དང༌། ",
            "དེ་སུན་དབྱུང་བའོ།།",
            "དང་པོ་",
            "༼ཕྱོགས་སྔ་མ་དགོད་པ་༽ནི། ",
            "ལྟ་དང་ཉན་དང་སྣོམ་པ་དང༌། །",
            " མྱོང་བར་བྱེད་དང་རེག་བྱེད་ཡིད། །",
            " དབང་པོ་དྲུག་སྟེ་དེ་དག་གི །",
            " སྤྱོད་ཡུལ་བལྟ་བར་བྱ་ལ་སོགས། །",
            " ཉན་ཐོས་སྡེ་པ་དག་ལྟ་བ་དང་བལྟ་བྱ་ལ་སོགས་པ་",
            "ཕྱི་ནང་གི་སྐྱེ་མཆེད་རྣམས་ནི་",
            "རང་བཞིན་དུ་ཡོད་པ་ཡིན་ཏེ",
            "ཆོས་མངོན་པའི་མདོ་ལས། ",
            "ལྟ་དང་ཉན་དང་སྣོམ་པ་དང༌། །",
            "མྱོང་བར་བྱེད་དང་རེག་བྱེད་ཡིད། །",
            "དབང་པོ་དྲུག་སྟེ་དེ་དག་གི །",
            "སྤྱོད་ཡུལ་བལྟ་བར་བྱ་ལ་སོགས། །",
            "གསུངས་པའི་ཕྱིར་རོ་ཞེས་པ་།",
            "དེ་ལ་གཟུགས་ལ་ལྟ་བ་མིག་གི་དབང་པོ་ཡིན་།",
            "དེ་ཡང་ཁ་ཅིག་གཟུགས་ལ་ལྟ་བའི་བྱེད་པ་པོར་འདོད་།",
            ""
        ],
        [
            "ཁ་ཅིག་ལྟ་བའི་བྱེད་པར་འདོད་དོ།།",
            "འོག་མ་རྣམས་ལའང་དེ་ལྟར་ཤེས་པར་བྱའོ།། ",
            "གཉིས་པ་ལྟ་བ་ལ་སོགས་པ་ཕྱི་ནང་གི་སྐྱེ་མཆེད་རང་བཞིན་དུ་མ་གྲུབ་པས་",
            "ལུང་དེ་དྲང་དོན་དུ་བསྒྲུབ་པ་ལ་གཉིས་།",
            "ལྟ་བ་རང་བཞིན་དུ་གྲུབ་པ་དགག་པ་དང༌། ",
            "དེ་གཞན་ལ་བསྒྲེ་བའོ།།",
            "དང་པོ་",
            "༼ལྟ་བ་རང་བཞིན་དུ་གྲུབ་པ་དགག་པ་༽ལ་གཉིས་།",
            "མིག་ལྟ་བའི་བྱེད་པ་པོར་འདོད་པ་དང༌། ",
            "ལྟ་བའི་བྱེད་པར་འདོད་པ་དགག་པའོ།།",
            ""
        ],
        [
            "དང་པོ་",
            "༼མིག་ལྟ་བའི་བྱེད་པ་པོར་འདོད་པ་༽ལ་རང་ལ་མི་ལྟ་བའི་རྟགས་ཀྱིས་དང༌། ",
            "ལྟ་བའི་རང་བཞིན་ཡིན་མ་ཡིན་ལ་",
            "དཔྱད་པས་དགག་པ་གཉིས་ལས། ",
            "དང་པོ་",
            "༼རང་ལ་མི་ལྟ་བའི་རྟགས་༽ལའང་ཕྱོགས་ཆོས་བསྒྲུབ་པའི་ཚུལ་གྱིས་རྟགས་དགོད་པ་དང༌། ",
            "མ་ངེས་པ་སྤང་བ་དང༌། ",
            "དོན་བསྡུ་བ་གསུམ་ལས། ",
            "བྱེ་བྲག་ཏུ་སྨྲ་བ་དག མིག་གིས་གཟུགས་རྣམས་མཐོང་རྟེན་བཅས།། ",
            "དེ་ལ་བརྟེན་པའི་རྣམ་ཤེས་ཀྱིས། །",
            " མ་ཡིན་གང་ཕྱིར་ཆོད་པ་ཡི། །",
            " གཟུགས་ནི་མཐོང་བ་མིན་ཕྱིར་ལོ། །",
            " ཞེས་པའི་ཚུལ་གྱིས་རྣམ་ཤེས་རྟེན་པ་དང་བཅས་པའི་མིག་གི་དབང་པོ་ཉིད་ཡུལ་གཟུགས་ལ་ལྟ་བའི་བྱེད་པ་པོར་སྨྲ་བ་།",
            "ལྟ་དེ་རང་གི་བདག་ཉིད་ནི། །",
            " དེ་ལ་ལྟ་བ་མ་ཡིན་ཉིད། །",
            " གང་ཞིག་བདག་ལ་མི་ལྟ་བ། །",
            " དེ་དག་གཞན་ལ་ཇི་ལྟར་ལྟ། །",
            " དེ་ལྟ་ནའང་ལྟ་བ་མིག་གི་དབང་པོ་དེ་རང་གི་བདག་ཉིད་ནི་དེ་ལ་ལྟ་བ་མ་ཡིན་པ་ཉིད་།",
            "རང་ལ་རང་གི་བྱ་བ་འགལ་བའི་ཕྱིར་དང༌། ",
            "དེ་མཐོང་བར་མ་དམིགས་པའི་ཕྱིར་རོ། །",
            "དེས་ན་གང་ཞིག་མིག་གི་དབང་པོ་དེ་ཆོས་ཅན་གཞན་གཟུགས་ལ་སོགས་པ་",
            "དག་ལའང་ཇི་ལྟར་ལྟ་སྟེ་མི་ལྟ་བ་ཉིད་དོ་ཞེས་པ་།",
            "བདག་ཉིད་ལ་མི་ལྟ་བའི་ཕྱིར་བུམ་པ་བཞིན་ནོ་ཞེས་པ་རྟགས་སུ་བལྟའོ།།",
            ""
        ],
        [
            "འདིའི་ཁྱབ་པ་ནི་སྔར་བཤད་པ་ལྟར་",
            "བུམ་པ་དང་མིག་གི་དབང་པོ་གཉིས་རང་ལ་མི་ལྟ་བར་མཚུངས་པ་ལ་",
            "ཡང་དག་པར་ལྟ་མི་ལྟའི་ཁྱད་པར་གྱི་རྒྱུ་མཚན་མི་འཐད་པས་རྒྱུ་མཚན་མཚུངས་པ་དང༌། ",
            "ལྡོག་པ་གཅིག་པའི་ཁྱབ་པ་གཞན་དང་མཚུངས་པར་ཤེས་པར་བྱའོ།།",
            "ཁ་ཅིག་༡ཤེས་པས་རང་མ་རིག་པར་ཡུལ་རིག་པར་མི་འཐད་པ་དང་མཚུངས་པ་ཡིན་ནོ་",
            "ཞེས་འཆད་དོ།། ",
            "གཉིས་པ་",
            "༼མ་ངེས་པ་སྤང་བ་༽ནི། ",
            "ལྟ་བ་རབ་ཏུ་བསྒྲུབ་པའི་ཕྱིར། །",
            " མེ་ཡི་དཔེས་ནི་ནུས་མ་ཡིན།། ",
            "སོང་དང་མ་སོང་བགོམ་པ་ཡིས། །",
            " དེ་ནི་ལྟ་བཅས་ལན་བཏབ་བོ། །",
            " རང་ལ་མི་ལྟའང་གཞན་ལ་ལྟ་བ་མི་འགལ་ཏེ",
            "མེས་རང་མི་སྲེག་ཀྱང་གཞན་བུད་ཤིང་སྲེག་པར་མཐོང་བ་བཞིན་ནོ་སྙམ་།",
            "རང་ལ་མི་ལྟའང་གཞན་ལ་ལྟ་བ་རབ་ཏུ་བསྒྲུབ་པའི་ཕྱིར་",
            "མེས་རང་མི་སྲེག་ཀྱང་གཞན་སྲེག་པ་ཡི་དཔེས་ནི་དོན་དེ་སྒྲུབ་པར་ནུས་པ་མ་ཡིན་ཏེ",
            ""
        ],
        [
            "འདི་ལྟར་མེས་གཞན་བུད་ཤིང་སྲེག་པའི་དཔེ་དེ་ནི་",
            "སྔར་སོང་བ་དང་མ་སོང་བ་དང་བགོམ་པ་ལ་འགྲོ་བའི་བྱ་བ་བཀག་པའི་རིགས་པ་དེ་ཡིས་ལན་བཏབ་ཅིང་སུན་ཕྱུང་ཟིན་པ་ཡིན་ཏེ",
            "རེ་ཞིག་བསྲེགས་པ་མི་སྲེག་སྟེ།།",
            "ཞེས་པ་ལ་སོགས་པ་བསྲེག་བྱའི་ལས་བུད་ཤིང་ལ་དུས་གསུམ་དུ་དཔྱད་པས་དང༌། ",
            "རེ་ཞིག་སྲེག་པོ་མི་སྲེག་སྟེ།།",
            "ཞེས་པ་ལ་སོགས་པ་སྲེག་པར་བྱེད་པ་པོའི་མེ་ལ་རྣམ་གྲངས་གསུམ་དུ་བརྟགས་ན་",
            "མེས་གཞན་བུད་ཤིང་སྲེག་པ་མེད་པའི་ཕྱིར་རོ། །",
            "དེས་དཔེ་ཁོ་ན་བཀག་པར་མ་ཟད་ཀྱི་དོན་ལྟ་བ་དང་བཅས་པ་ལན་བཏབ་ཅིང་",
            "བཀག་པ་ཡིན་ཏེ",
            "རེ་ཞིག་བལྟས་ལ་མི་ལྟ་སྟེ།།",
            ""
        ],
        [
            "ཞེས་ལས་ལ་དུས་གསུམ་དང༌། ",
            "རེ་ཞིག་ལྟ་པོ་མི་ལྟ་སྟེ།།",
            "ཞེས་བྱེད་པ་པོ་ལ་རྣམ་གྲངས་གསུམ་དུ་བརྟགས་ན་",
            "མིག་གི་དབང་པོ་གཞན་གཟུགས་ལ་ལྟ་བའང་མི་རུང་བའི་ཕྱིར་རོ། །",
            " གསུམ་པ་དོན་བསྡུ་བ་ནི། ",
            "གང་ཚེ་ཅུང་ཟད་མི་ལྟ་བ། །",
            " ལྟ་བར་བྱེད་པ་མ་ཡིན་ནོ།། ",
            "ལྟ་བས་ལྟ་བར་བྱེད་ཅེས་བྱར། །",
            " དེ་ནི་ཇི་ལྟར་རིགས་པར་འགྱུར།། ",
            "དེའི་ཕྱིར་མིག་དེ་ནི་གཟུགས་ལ་ལྟ་བས་",
            "ན་ལྟ་བར་བྱེད་པ་པོ་ཡིན་ཅེས་བྱ་བར་དེ་ནི་ཇི་ལྟར་རིགས་པར་འགྱུར་།",
            "གང་ཚེ་ཅུང་ཟད་མི་ལྟ་བ། །",
            "ལྟ་བར་བྱེད་པ་མ་ཡིན་ནོ།།",
            ""
        ],
        [
            "ཞེས་ཕྱེད་སྔ་ཕྱི་འདོན་པ་གོ་བསྣོལ་བར་བྱའོ།། ",
            "གཉིས་པ་",
            "༼ལྟ་བའི་རང་བཞིན་ཡིན་མ་ཡིན་ལ་དཔྱད་པས་དགག་པ་༽ནི། ",
            "ལྟ་བ་ལྟ་ཉིད་མ་ཡིན་ཏེ།། ",
            "ལྟ་བ་མིན་པ་མི་ལྟ་ཉིད། །",
            " གཞན་ཡང་མིག་གཟུགས་ལ་ལྟ་བར་རྟོག་ན་",
            "ལྟ་བའི་བྱ་བ་དང་བཅས་པ་ལྟ་བའི་རང་བཞིན་ཅན་ཞིག་གམ། ",
            "དེ་དང་བྲལ་བ་ལྟ་བའི་རང་བཞིན་ཅན་མ་ཡིན་པ་ཞིག་ལྟ་བ་དང་འབྲེལ་བར་རྟོག་།",
            "དེ་ལ་མིག་ལྟ་བའི་རང་བཞིན་ཅན་ནི་ཡང་གཟུགས་ལ་ལྟ་བ་ཉིད་མ་ཡིན་ཏེ་",
            "ལྟ་བའི་བྱ་བ་གཉིས་མེད་པའི་ཕྱིར་རོ། །",
            "ལྟ་བའི་རང་བཞིན་ཅན་མིན་པ་ཡང་མི་ལྟ་བ་ཉིད་དེ་ལྟ་བའི་བྱ་བ་དང་བྲལ་བའི་ཕྱིར་",
            "སོར་མོ་བཞིན་ནོ་ཞེས་པ་།",
            ""
        ],
        [
            "འདི་ཡང་སྔར་གྱི་དོན་བསྡུ་བ་དང་སྦྱར་བར་བྱའོ།། ",
            "གཉིས་པ་མིག་ལྟ་བའི་བྱེད་པར་འདོད་པ་དགག་པ་།",
            "མདོ་སྡེ་པ་ལ་སོགས་པ་དག་མིག་ལྟ་བའི་བྱེད་པ་པོ་མ་ཡིན་མོད་ཀྱི་ལྟ་བའི་བྱེད་པ་ཡིན་།",
            "བྱེད་པ་དེས་གཟུགས་ལ་ལྟ་བ་པོ་ནི་རྣམ་པར་ཤེས་པའམ་བདག་ཡིན་ནོ་ཞེ་།",
            "འདིར་ལྟ་བ་པོ་མེད་པས་མིག་ལྟ་བའི་བྱེད་པར་མི་འཐད་ཅེས་སྟོན་པ་།",
            "ལྟ་བ་པོ་དེ་དག་ཉིད་སྔར་བཤད་ཀྱི་རིགས་པས་དགག་པ་དང༌། ",
            "སྔར་མ་བཤད་པའི་རིགས་པས་དགག་པ་དང༌། ",
            "ལྟ་བ་པོ་བཀག་པས་གྲུབ་པའི་དོན་གསུམ་ལས། ",
            "དང་པོ་",
            "༼ལྟ་བ་པོ་དེ་དག་ཉིད་སྔར་བཤད་ཀྱི་རིགས་པས་དགག་པ་༽ནི། ",
            "ལྟ་བ་ཉིད་ཀྱིས་ལྟ་བ་པོའང༌། །",
            " རྣམ་པར་བཤད་པར་ཤེས་པར་བྱ།།",
            ""
        ],
        [
            "སྔར་མིག་གི་དབང་པོ་གཟུགས་ལ་ལྟ་བའི་བྱེད་པ་པོར་འདོད་པ་བཀག་པ་ཉིད་ཀྱིས་",
            "རྣམ་པར་ཤེས་པའམ་བདག་གཟུགས་ལ་ལྟ་བ་པོར་འདོད་པ་ཡང་བཀག་པ་ཉིད་དུ་རྣམ་པར་བཤད་པར་ཤེས་པར་བྱ་སྟེ",
            "འདི་ལྟར། ",
            "ལྟ་པོ་རང་གི་བདག་ཉིད་ནི། །",
            "ལྟ་བས་ལྟ་བ་མ་ཡིན་ཉིད། །",
            "གང་ཞིག་བདག་ལ་མི་ལྟ་བ། །",
            "ཞེས་པ་ལ་སོགས་པ་འདོན་པ་བསྒྱུར་བས་རྣམ་ཤེས་ལ་སོགས་པ་བྱེད་པ་མིག་ལ་བརྟེན་ནས་",
            "གཟུགས་ལ་ལྟ་བ་པོར་འདོད་པ་བཀག་པ་ཡིན་ནོ།། ",
            "གཉིས་པ་",
            "༼སྔར་མ་བཤད་པའི་རིགས་པས་དགག་པ་༽ནི། ",
            "མ་སྤངས་ལྟ་པོ་ཡོད་མིན་ཏེ།། ",
            "ལྟ་བ་སྤངས་པར་གྱུར་ཀྱང་ངོ༌།། ",
            "གཞན་ཡང་ལྟ་བ་པོ་རྣམ་ཤེས་ལ་སོགས་པ་ཡོད་ན་",
            "ལྟ་བའི་བྱ་བ་ལ་ལྟོས་པའམ་མ་ལྟོས་པ་ཞིག་ཡོད་།",
            ""
        ],
        [
            "དེ་ལ་ལྟ་བའི་བྱ་བ་མ་སྤངས་པ་སྟེ་ལྟ་བའི་བྱ་བ་ལ་ལྟོས་པ་དང་བཅས་པ་ལྟ་བ་པོ་ནི་ཡོད་པ་མིན་།",
            "དངོས་པོ་ལྟོས་གྲུབ་གང་ཡིན་པ། །",
            "དེ་མ་གྲུབ་ན་ཇི་ལྟར་ལྟོས།།",
            "ཅི་སྟེ་གྲུབ་པ་ལྟོས་ཤེ་ན།།",
            "དེ་ནི་ལྟོས་པར་མི་འཐད་དོ།།",
            "ཞེས་འཆད་པར་འགྱུར་བའི་ཚུལ་གྱིས་ནམ་མཁའི་མེ་ཏོག་ལྟར་ལྟོས་པ་པོ་ཉིད་མེད་པ་དང༌། ",
            "ལྟོས་པ་དོན་མེད་པས་ལྟ་བ་པོ་མ་གྲུབ་པ་དང་གྲུབ་པ་ལྟ་བ་ལ་ལྟོས་པར་མི་འཐད་པའི་ཕྱིར་རོ། །",
            "ལྟ་བའི་བྱ་བ་སྤངས་པ་སྟེ་ལྟ་བ་ལ་མ་ལྟོས་པར་གྱུར་ཀྱང་ལྟ་བ་པོར་མི་རུང་།",
            "ལྟ་བ་པོར་རྣམ་འཇོག་གི་རྒྱུ་མེད་པའི་ཕྱིར་བུམ་པ་བཞིན་ནོ་སྙམ་དུ་དགོངས་པའོ།།",
            ""
        ],
        [
            "གསུམ་པ་༼ལྟ་བ་པོ་བཀག་པས་གྲུབ་པའི་དོན་།༽ ",
            "ལྟ་པོ་མེད་ན་བལྟ་བྱ་དང༌། །",
            " ལྟ་བ་དེ་དག་ག་ལ་ཡོད།། ",
            "ཇི་ལྟར་ཕ་དང་མ་དག་ལས། །",
            " བརྟེན་ནས་བུ་ནི་འབྱུང་བཤད་པ། །",
            " དེ་བཞིན་མིག་དང་གཟུགས་བརྟེན་ནས།། ",
            "རྣམ་པར་ཤེས་པ་འབྱུང་བར་བཤད།། ",
            "བལྟ་བྱ་ལྟ་བ་མེད་པའི་ཕྱིར། །",
            " རྣམ་པར་ཤེས་པ་ལ་སོགས་བཞི། །",
            " ཡོད་མིན་ཉེ་བར་ལེན་ལ་སོགས། །",
            " ཇི་ལྟ་བུར་ན་ཡོད་པར་འགྱུར།། ",
            "དེས་ལྟ་བ་དང་འབྲེལ་བའི་ཆོས་ཐམས་ཅད་",
            "ཁེགས་པར་བསྟན་པ་ལ་དེ་ལྟར་",
            "ལྟ་བ་པོ་བཀག་ཀྱང་བལྟ་བྱའི་ལས་དང་",
            "ལྟ་བའི་བྱེད་པ་གཉིས་མ་བཀག་པས་ཡོད་དོ་སྙམ་ན",
            "སྔར་བཤད་པའི་ཚུལ་གྱིས་ལྟ་བ་པོ་མེད་པའི་ཕྱིར་ན་",
            "དེ་ལ་ལྟོས་པའི་བལྟ་བྱའི་ལས་གཟུགས་དང་",
            "ལྟ་བའི་བྱེད་པ་མིག་གི་དབང་པོ་",
            "དེ་དག་རང་བཞིན་དུུ་ག་ལ་ཡོད་དེ་དེ་",
            ""
        ],
        [
            "དག་ཕན་ཚུན་ལྟོས་པས་གྲུབ་པ་ཡིན་པའི་ཕྱིར་རོ་",
            "སྙམ་དུ་དགོངས་པའོ།།",
            "དེ་གཉིས་བཀག་མོད་ཀྱི། དེ་ལྟ་ནའང༌། ",
            "ཇི་ལྟར་ཕ་དང་མ་དག་ལ།།",
            "བརྟེན་ནས་བུ་ནི་འབྱུང་བཤད་པ། །",
            "དེ་བཞིན་མིག་དང་གཟུགས་བརྟེན་ནས།།",
            "རྣམ་པར་ཤེས་པ་འབྱུང་བར་",
            "རྟེན་འབྲེལ་གྱི་མདོ་ལས་བཤད་པས། ",
            "དེ་གཉིས་ཀྱི་འབྲས་བུ་རྣམ་པར་ཤེས་པ་དང་",
            "རེག་པ་དང་ཚོར་བ་དང་སྲེད་པ་བཞི་ཡོད་པས་",
            "དེ་གཉིས་ཀྱང་ཡོད་དམ་སྙམ་པ་།",
            "མ་ཡིན་ཏེ་སྔར་བཤད་པའི་ཚུལ་གྱིས་",
            "བལྟ་བྱ་གཟུགས་དང་ལྟ་བའི་བྱེད་པ་",
            "མིག་གི་དབང་པོ་གཉིས་མེད་པའི་ཕྱིར་",
            "དེ་དག་གི་འབྲས་བུ་རྣམ་པར་ཤེས་པ་ལ་སོགས་པ་",
            "བཞི་རང་བཞིན་དུ་ཡོད་པ་མིན་པར་གྲུབ་པ་ཡིན་ནོ།།",
            "གལ་ཏེ་དེ་ལྟ་ནའང་དེ་དག་གི་འབྲས་བུ་ལེན་པ་དང་",
            "སྲིད་པ་དང་རྒ་ཤི་ལ་སོགས་པ་",
            "བཞི་པོ་ནི་ཡོད་དོ་སྙམ་།",
            ""
        ],
        [
            "སྔར་རྒྱུ་རྣམ་པར་ཤེས་པ་ལ་སོགས་པ་",
            "ཡོད་པར་བཤད་པ་མ་ཡིན་པ་ཉིད་ཀྱིས་",
            "དེ་དག་གི་འབྲས་བུ་ཉེ་བར་ལེན་པ་ལ་སོགས་པ་",
            "བཞི་ཇི་ལྟ་བུར་ན་ཡོད་པར་འགྱུར་ཏེ་",
            "གཏན་ཡོད་པར་མི་འགྱུར་རོ་ཞེས་པའི་དོན་ཏོ།། ",
            "༼གསུམ་པ་༽རིགས་པ་དེ་ཆོས་གཞན་ལ་བསྒྲེ་བ་ནི། ",
            "ལྟ་བས་ཉན་དང་སྣོམ་པ་དང༌། །",
            " མྱོང་བར་བྱེད་དང་རེག་བྱེད་ཡིད། །",
            " ཉན་པ་པོ་དང་མཉན་ལ་སོགས། །",
            " རྣམ་པར་བཤད་པར་ཤེས་པར་བྱ།། ",
            "ལྟ་བས་ཉན་དང་སྣོམ་པ་དང༌། །",
            "མྱོང་བར་བྱེད་དང་རེག་བྱེད་ཡིད། །",
            "ཉན་པ་པོ་དང་མཉན་ལ་སོགས། །",
            "རྣམ་པར་བཤད་པར་ཤེས་པར་བྱ།།",
            "ཞེས་པ་།",
            "ཉན་དེ་རང་གི་བདག་ཉིད་ནི། །",
            "དེ་ལ་ཉན་པ་མ་ཡིན་ཉིད། །",
            "ཅེས་པ་ལ་སོགས་པ་ཐམས་ཅད་ལ་",
            "མཚུངས་པར་སྦྱར་བར་བྱའོ།།",
            ""
        ],
        [
            "གསུམ་པ་དོན་བསྡུ་བ་ནི། ",
            "དེ་ལྟར་ན་རབ་ཏུ་བྱེད་པ་འདིས་ལྟ་བ་དང་",
            "བལྟ་བྱ་ལྟ་བ་པོ་ལ་སོགས་པ་བཀག་པས་",
            "དངོས་སུ་ཕྱི་ནང་གི་སྐྱེ་མཆེད་རྣམས་",
            "ཡང་དག་པར་བདེན་པའི་",
            "སྤྲོས་པ་མེད་དགག་དང༌། ",
            "དེ་དག་ཏུ་སྣང་བ་ཀུན་རྫོབ་པ་",
            "སྒྱུ་མ་ལྟ་བུར་གྲུབ་ལ",
            "དེའི་ཤུགས་ལ་སྔར་བཤད་པ་ལྟར་",
            "བྱ་བ་དང་བཅས་པའི་",
            "ཆོས་ཐམས་ཅད་དོན་དམ་པར་",
            "སྤྲོས་པ་མེད་དགག་དང༌། ",
            "ཀུན་རྫོབ་ཙམ་དུ་སྒྱུ་མ་ལྟ་བུའི་",
            "རྟེན་འབྲེལ་དུ་གྲུབ་པ་ཡིན་ནོ།།",
            "དོན་འདི་ཉིད་ཏིང་ངེ་འཛིན་གྱི་",
            "རྒྱལ་པོའི་མདོ་ལས་ཀྱང༌། ",
            "མིག་དང་གཟུགས་ལ་བརྟེན་ནས་ནི། །",
            "མིག་གི་རྣམ་ཤེས་འདི་སྐྱེ་ཡང༌། །",
            "ཞེས་པ་།",
            "འགར་ཡང་འགྲོ་འོང་མེད་སྟོང་དང༌། །",
            "སྒྱུ་འདྲར་རྣལ་འབྱོར་པ་ཡིས་མཐོང༌།།",
            "ཞེས་གསུངས་པ་ཡིན་ནོ།།",
            ""
        ],
        [
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས། ",
            "དབང་པོ་བརྟག་པ་སྟེ་རབ་ཏུ་",
            "བྱེད་པ་གསུམ་པའི་བཤད་པའོ།།།། ",
            "རབ་ཏུ་བྱེད་པ་བཞི་པ། ",
            "ཕུང་པོ་བརྟག་པ། ",
            "ཕུང་པོ་བརྟག་པ་ལ་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོའི་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "རབ་འབྱོར་གཟུགས་ནི་",
            "རང་བཞིན་གྱིས་སྟོང་ངོ༌།།",
            "ཞེས་དང༌། ",
            "ཏིང་ངེ་འཛིན་གྱི་རྒྱལ་པོ་ལས། ",
            "ཕུང་པོ་རང་བཞིན་དབེན་ཞིང་སྟོང་པ་ཉིད། །",
            " བྱང་ཆུབ་རང་བཞིན་དབེན་ཞིང་སྟོང་པ་ཉིད། །",
            " གང་སྤྱོད་དེ་ཡང་རང་བཞིན་སྟོང་པ་སྟེ།། ",
            "ཡེ་ཤེས་ལྡན་པས་ཤེས་ཀྱི་བྱིས་པས་མིན།།",
            ""
        ],
        [
            "ཅེས་གསུངས་པའི་དོན་རིགས་པས་བསྒྲུབ་པ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་ཕྱི་ནང་གི་སྐྱེ་མཆེད་རྣམས་བཀག་མོད་ཀྱི། ",
            "ཆོས་མངོན་པའི་མདོ་ལས། ",
            "འདུས་བྱས་གང་ཞེ་ན་ཕུང་པོ་ལྔའོ་",
            "ཞེས་གསུངས་པས་ཕུང་པོ་ལྔ་རང་བཞིན་དུ་ཡོད་ལ",
            "དེས་ན་དེའི་ཁོངས་སུ་འདུས་པས་",
            "སྐྱེ་མཆེད་རྣམས་ཀྱང་རང་བཞིན་དུ་ཡོད་དོ་སྙམ་པ་།",
            "ཕུང་པོ་ཉིད་རང་བཞིན་དུ་ཡོད་པར་མ་གྲུབ་པས་",
            "ལུང་དེ་དྲང་དོན་དུ་བསྒྲུབ་པའི་ཕྱིར་",
            "རབ་ཏུ་བྱེད་པ་འདི་བཀོད་པ་ཡིན་ནོ།། ",
            "གཉིས་པ་དེའི་གཞུང་བཤད་པ་ལ་གསུམ་།",
            "གཟུགས་ཀྱི་ཕུང་པོ་རང་བཞིན་དུ་དགག་པ་དང༌། ",
            "དེ་ཆོས་གཞན་ལ་བསྒྲེ་བ་དང༌། ",
            "ཞར་ལ་རྩོད་པའི་ཐབས་ཁྱད་པར་ཅན་ལ་གདམས་པའོ།།",
            "དང་པོ་༼གཟུགས་ཀྱི་ཕུང་པོ་རང་བཞིན་དུ་དགག་པ་༽ལ་",
            "སྤྱིར་ཕུང་པོ་འདུས་བྱས་ཀྱིས་བསྡུས་ཤིང༌། ",
            "དེ་ལ་རྒྱུ་འབྲས་ཀྱིས་ཁྱབ་པས་རྒྱུ་འབྲས་ཀྱི་",
            "གཟུགས་ཕན་ཚུན་གཞན་ཉིད་དགག་པ་དང༌། ",
            "ཕན་ཚུན་ཡོད་མེད་ཀྱི་དང༌། ",
            "འདྲ་མི་འདྲའི་རྒྱུ་འབྲས་དགག་པ་གསུམ་ལས། ",
            "དང་པོ་༼རྒྱུ་འབྲས་ཀྱིས་ཁྱབ་པས་རྒྱུ་འབྲས་ཀྱི་",
            "གཟུགས་ཕན་ཚུན་གཞན་ཉིད་དགག་པ་༽ལའང་",
            "གཉིས་ལས། ",
            "༼དང་པོ་༽འབྲས་བུའི་གཟུགས་གཞན་དུ་གྲུབ་པ་དགག་པ་།",
            ""
        ],
        [
            "གཟུགས་ཀྱི་རྒྱུ་ནི་མ་གཏོགས་པར། ། ",
            "གཟུགས་ནི་དམིགས་པར་མི་འགྱུར་རོ། །",
            " གཟུགས་ཞེས་བྱ་བ་མ་གཏོགས་པར། །",
            " གཟུགས་ཀྱི་རྒྱུ་ཡང་མི་སྣང་ངོ༌། །",
            " གཟུགས་ཀྱི་རྒྱུ་ནི་མ་གཏོགས་པར། །",
            " གཟུགས་ན་གཟུགས་ནི་རྒྱུ་མེད་པར། །",
            " ཐལ་བར་འགྱུར་ཏེ་དོན་གང་ཡང༌། །",
            " རྒྱུ་མེད་པ་ནི་གང་ནའང་མེད།། ",
            "གཟུགས་ཀྱི་རྒྱུའམ་རྒྱུའི་གཟུགས་འབྱུང་བ་བཞི་ལས་",
            "མ་གཏོགས་པར་རམ་ངོ་བོ་ཐ་དད་པའི་",
            "འབྲས་བུའི་གཟུགས་འབྱུང་བ་ལས་གྱུར་པ་",
            "ཡུལ་ལྔ་དབང་པོ་ལྔ་སྟེ་བཅུའམ། ",
            "ཁ་ཅིག་གིས་བཏགས་པའི་རྣམ་པར་",
            "རིག་བྱེད་མ་ཡིན་པ་དང་བཅས་པ་ནི་",
            "དམིགས་པར་མི་འགྱུར་རོ་",
            "ཞེས་པ་རྣལ་མའི་དམ་བཅའོ།།",
            "དེའི་འཐད་པ་དེ་ལྟ་མ་ཡིན་།",
            "གཟུགས་ཀྱི་རྒྱུ་ནི་མ་གཏོགས་པར་",
            "འབྲས་བུའི་གཟུགས་གྲུབ་པར་འདོད་ན་",
            "དེ་རྒྱུའི་གཟུགས་ལ་ལྟོས་པ་མེད་པར་འགྱུར་ཏེ་",
            ""
        ],
        [
            "དེ་ལས་གཞན་དུ་གྲུབ་པའི་ཕྱིར་",
            "བུམ་པ་དང་སྣམ་བུ་བཞིན་ནོ།།",
            "གལ་ཏེ་གཞན་ཡིན་ཀྱང་ལྟོས་པ་མི་འགལ་ཏེ་",
            "ས་བོན་དང་མྱུ་གུ་བཞིན་ནོ་ཞེ་།",
            "ཐ་སྙད་དུ་མྱུ་གུ་ས་བོན་ལ་ལྟོས་སུ་ཆུག་ནའང་",
            "དེ་དག་གཞན་ཡིན་པ་ཉིད་དུ་མ་གྲུབ་།",
            "སྔར་བདེན་པ་གཉི་གར་ཡང་",
            "རྒྱུ་འབྲས་གཞན་ཡིན་པ་བཀག་པའི་ཕྱིར་དང༌། ",
            "གཞན་དུ་གྲུབ་ན་",
            "ལྟོས་མེད་དུ་འགྱུར་བའི་ཕྱིར་རོ། །",
            "དེ་ལྟ་ན་འབྲས་བུའི་གཟུགས་རང་གི་རྒྱུ་ལ་",
            "མི་ལྟོས་པའི་ཕྱིར་རྒྱུ་མེད་པ་ཅན་དུ་འགྱུར་ན",
            "གཟུགས་ལ་སོགས་པའི་དོན་གང་ཡང་",
            "རྒྱུ་མེད་པར་ནི་",
            "ཡུལ་ལམ་དུས་གང་ན་ཡང་མེད་།",
            ""
        ],
        [
            "ཡུལ་དུས་རྣམ་པ་རེས་འགའ་བར་དམིགས་པའི་ཕྱིར་རོ། །",
            "དེས་ན་འབྲས་བུའི་གཟུགས་རང་གི་རྒྱུ་ལ་",
            "ལྟོས་པ་དང་བཅས་པས་",
            "དེ་ལས་གཞན་དུ་གྲུབ་པ་མེད་དོ་",
            "ཞེས་བཟློག་པ་དོན་གྱིས་གནས་སོ།། ",
            "གཉིས་པ་རྒྱུའི་གཟུགས་གཞན་དུ་མ་གྲུབ་པ་ནི། ",
            "གལ་ཏེ་གཟུགས་ནི་མ་གཏོགས་པར། །",
            " གཟུགས་ཀྱི་རྒྱུ་ཞིག་ཡོད་ན་ནི། །",
            " འབྲས་བུ་མེད་པའི་རྒྱུར་འགྱུར་ཏེ། ",
            "འབྲས་བུ་མེད་པའི་རྒྱུ་མེད་དོ།། ",
            "འབྲས་བུའི་གཟུགས་ཞེས་བྱ་བ་མ་གཏོགས་པར་རམ་",
            "དེ་ལས་ངོ་བོ་ཐ་དད་པའི་གཟུགས་ཀྱི་རྒྱུའམ་",
            "རྒྱུའི་གཟུགས་འབྱུང་བ་ཆེན་པོ་བཞི་ཡང་",
            "རྣམ་པར་དཔྱད་པའི་ངོ་ན་མི་སྣང་ངོ་",
            "ཞེས་པ་རྣལ་མའི་དམ་བཅའོ།།",
            "དེའི་འཐད་པ་དེ་ལྟ་མ་ཡིན་།",
            ""
        ],
        [
            "གལ་ཏེ་འབྲས་བུའི་གཟུགས་ནི་མ་གཏོགས་པར། ",
            "གཟུགས་ཀྱི་རྒྱུ་ཞིག་ཡོད་པར་འདོད་ན་ནི་",
            "རྒྱུ་དེ་འབྲས་བུ་ལ་ལྟོས་པ་མེད་པར་འགྱུར་།",
            "དེའི་ཁྱབ་པ་ནི་སྔ་མ་དང་མཚུངས་།",
            "འདོད་པར་མི་ནུས་ཏེ་",
            "ཕའི་ཐ་སྙད་དུ་འཇོག་པ་བུ་ལ་ལྟོས་དགོས་པ་ལྟར་",
            "འདི་ནི་འདིའི་རྒྱུ་ཡིན་ནོ་",
            "ཞེས་རྒྱུའི་ཐ་སྙད་དུུ་འཇོག་པའང་འབྲས་བུ་ལ་ལྟོས་དགོས་པས། ",
            "འབྲས་བུ་ལ་ལྟོས་པ་མེད་པའི་རྒྱུ་མེད་དེ་",
            "ནམ་མཁའི་མེ་ཏོག་གི་རྒྱུ་བཞིན་ནོ་ཞེས་པའོ།།",
            "སྤྱིར་རྒྱུ་འབྲས་རྫས་གཞན་དུ་གྲུབ་པ་བཀག་པ་ཙམ་གྱིས་",
            "རང་བཞིན་དུ་གྲུབ་པ་མི་ཁེགས་པས། ",
            "དེ་དག་རྫས་ཐ་མི་དད་དུ་གྲུབ་པའང་",
            "དགག་དགོས་མོད་ཀྱི་འདིར་དེ་མ་གསུངས་པ་ནི་",
            "དེ་དགག་སླ་བར་དགོངས་པའམ། ",
            "འདིར་རང་གི་སྡེ་པའི་གྲུབ་མཐའ་དགག་པའི་སྐབས་ཡིན་པས་",
            "དེ་ལ་རྒྱུ་འབྲས་རྫས་གཅིག་པའི་",
            "ལོག་རྟོག་མེད་པར་དགོངས་པ་ཡིན་ནོ།།",
            ""
        ],
        [
            "གཉིས་པ་༼ཕན་ཚུན་ཡོད་མེད་ཀྱི་རྒྱུ་འབྲས་དགག་པ་།",
            "འབྲས་བུ་ཡོད་མེད་ཀྱི་རྒྱུ་དང༌། ",
            "རྒྱུ་མེད་ཀྱི་འབྲས་བུ་དགག་པ་དང༌། ",
            "དོན་བསྡུ་བ་གསུམ་ལས། ",
            "དང་པོ་༼འབྲས་བུ་ཡོད་མེད་ཀྱི་རྒྱུ་དགག་པ་༽ནི། ",
            "གཟུགས་ཡོད་ན་",
            "ཡང་གཟུགས་ཀྱི་ནི། །",
            " རྒྱུ་ཡང་འཐད་པར་མི་འགྱུར་ཉིད། །",
            " གཟུགས་མེད་ན་ཡང་གཟུགས་ཀྱི་ནི། །",
            " རྒྱུ་ཡང་འཐད་པར་མི་འགྱུར་ཉིད། ། ",
            "ཡང་གཟུགས་ཀྱི་རྒྱུ་ཞིག་ཡོད་ན་",
            "འབྲས་བུའི་གཟུགས་ཡོད་པའམ། ",
            "མེད་པ་སྐྱེད་པར་བྱེད་པའི་རྒྱུ་ཞིག་རྟོག",
            "དེ་ལ་འབྲས་བུའི་གཟུགས་ཡོད་ན་",
            ""
        ],
        [
            "ཡང་གཟུགས་ཀྱི་ནི། ",
            "རྒྱུ་ཡང་འཐད་པར་མི་འགྱུར་བ་ཉིད་དེ་རྒྱུ་ནི་",
            "འབྲས་བུ་བསྒྲུབ་པའི་དོན་དུ་ཡིན་པས་",
            "དེ་ལ་རྒྱུ་དོན་མེད་པའི་ཕྱིར་རོ། །",
            "འབྲས་བུའི་གཟུགས་མེད་ན་",
            "ཡང་གཟུགས་ཀྱི་ནི། ",
            "རྒྱུ་ཡང་འཐད་པར་མི་འགྱུར་བ་ཉིད་དེ་",
            "ནམ་མཁའི་མེ་ཏོག་ལྟར་རྟེན་མེད་པའི་",
            "སྐྱེ་བའི་བྱ་བ་མི་འཇུག་པས་མེད་པ་",
            "སྒྲུབ་པར་མི་ནུས་པའི་ཕྱིར་དང༌། ",
            "སྔར་བཤད་པ་ལྟར་འབྲས་བུ་མེད་ན་",
            "དེའི་རྒྱུ་ཉིད་མི་འགྲུབ་པའི་ཕྱིར་རོ། །",
            " གཉིས་པ་༼རྒྱུ་མེད་ཀྱི་འབྲས་བུ་དགག་པ་༽ནི། ",
            "རྒྱུ་མེད་པ་ཡི་གཟུགས་དག་ནི། ། ",
            "འཐད་པར་མི་རུང་རུང་མིན་ཉིད། ། ",
            "དེ་བཞིན་དུ་འབྲས་བུའི་གཟུགས་ཀྱང་",
            "རྒྱུ་ཡོད་པའམ་མེད་པ་ཞིག་འདོད་།",
            "དང་པོ་ནི་མི་རུང་སྟེ་",
            "སྔར་དེའི་རྒྱུ་མེད་པ་ཉིད་དུ་བཤད་ཟིན་པའི་ཕྱིར་རོ། །",
            "གཉིས་པ་ལྟར་ན་རྒྱུ་མེད་པའི་གཟུགས་དག་ནི་",
            "དཔྱད་ན་འཐད་པར་མི་རུང་།",
            "མ་དཔྱད་ན་",
            ""
        ],
        [
            "སྣང་ངོར་ཡང་རུང་མིན་ཉིད་དེ་",
            "དེ་རེས་འགའ་བར་མཐོང་བའི་ཕྱིར་རོ། །",
            " གསུམ་པ་༼དོན་བསྡུ་བ་༽ནི། ",
            "དེ་ཕྱིར་གཟུགས་ཀྱི་རྣམ་པར་རྟོག། ",
            "འགའ་ཡང་རྣམ་པར་བརྟག་མི་བྱ།། ",
            "དེ་ལྟར་རྒྱུ་འབྲས་ཀྱི་གཟུགས་རིགས་པས་དཔྱད་ན་",
            "མེད་པ་དེའི་ཕྱིར་དེ་ཁོ་ན་ཉིད་རྟོགས་པར་",
            "འདོད་པའི་རྣལ་འབྱོར་པས་གཟུགས་ཀྱི་",
            "ཁྱད་པར་གྱི་ཆོས་ཀྱི་རྣམ་པར་རྟོག་པ་སྡུག་མི་སྡུག་དང༌། ",
            "ཐོགས་པ་ཡོད་མེད་དང༌། ",
            "བསྟན་དུ་ཡོད་མེད་དང༌། ",
            "འདས་མ་འོངས་དང༌། ",
            "སྔོ་སེར་ལ་སོགས་པ་འགའ་ཡང་",
            "རྣམ་པར་བརྟག་པར་མི་བྱ་སྟེ",
            "ཁྱད་པར་གྱི་གཞི་མ་དམིགས་པའི་ཕྱིར་",
            "བོང་བུའི་རྭའི་རྣོ་རྟུལ་བཞིན་ནོ་ཞེས་པ་།",
            "འདི་སྤྱིའི་མཇུག་སྡུད་དུ་སྦྱར་ཡང་འགྲིགས་སོ།།",
            ""
        ],
        [
            "གསུམ་པ་༼འདྲ་མི་འདྲའི་རྒྱུ་འབྲས་དགག་པ་༽ནི། ",
            "འབྲས་བུ་རྒྱུ་དང་འདྲ་བ་ཞེས། །",
            " བྱ་བ་འཐད་པ་མ་ཡིན་ཏེ།། ",
            "འབྲས་བུ་རྒྱུ་དང་མི་འདྲ་ཞེས། །",
            " བྱ་བའང་འཐད་པ་མ་ཡིན་ནོ།། ",
            "གཞན་ཡང་གཟུགས་ཀྱི་རྒྱུ་འདི་",
            "འབྲས་བུ་འདྲ་བའམ་མི་འདྲ་བ་སྒྲུབ་པར་བྱེད་།",
            "དེ་ལ། ",
            "འབྲས་བུ་རྒྱུ་དང་འདྲ་བ་ཞེས། །",
            "བྱ་བ་འཐད་པ་མ་ཡིན་ཏེ།།",
            "རྒྱུའི་གཟུགས་འབྱུང་བ་བཞི་དང་",
            "འབྲས་བུའི་གཟུགས་དབང་པོ་ལྔ་སྲ་བ་དང་",
            "༡དང་བའི་བདག་ཉིད་ལ་སོགས་པ་",
            "མཚན་ཉིད་ཐ་དད་པ་དང༌། ",
            "ཡུལ་ལྔའང་དབང་པོ་ཐ་དད་ཀྱི་ཡུལ་ཡིན་པས་",
            "རྒྱུ་འབྲས་ཀྱི་གཟུགས་སྲིད་ཞི་ལྟར་",
            "མཚན་ཉིད་མི་འདྲ་བའི་ཕྱིར་དང༌། ",
            "དུས་མཉམ་པའི་སཱ་ལུའི་ས་བོན་ལ་སོགས་པ་ལྟར་",
            "ཕན་ཚུན་འདྲ་བ་རྣམས་ལ་",
            "རྒྱུ་འབྲས་མ་མཐོང་བའི་ཕྱིར་རོ། །",
            "འབྲས་བུའི་གཟུགས་རྒྱུའི་གཟུགས་དང་",
            "མི་འདྲ་བ་ཞིག་སྐྱེད་དོ་",
            "ཞེས་བྱ་བ་འཐད་པ་མ་ཡིན་ཏེ",
            "མི་འདྲ་བའི་ཕྱིར་སྲིད་པ་དང་",
            "ཞི་བ་བཞིན་ནོ་ཞེས་བྱ་བའོ།།",
            ""
        ],
        [
            "གཉིས་པ་རིགས་པ་དེ་ཆོས་གཞན་ལ་བསྒྲེ་བ་ནི། ",
            "ཚོར་དང་འདུ་ཤེས་འདུ་བྱེད་དང༌། །",
            " སེམས་དང་དངོས་པོ་ཐམས་ཅད་ཀྱང༌། །",
            " རྣམ་པ་དག་ནི་ཐམས་ཅད་དུ། །",
            " གཟུགས་ཉིད་ཀྱིས་ནི་རིམ་པ་མཚུངས།། ",
            "ཚོར་བ་རྒྱུ་རེག་པ་དང་འདུ་ཤེས་ལྷན་ཅིག་",
            "འབྱུང་བའི་རྣམ་པར་ཤེས་པ་དང་འདུ་བྱེད་མ་རིག་པ་དང་",
            "སེམས་གཙོ་བོ་རྣམ་པར་ཤེས་པ་འདུ་བྱེད་དང་",
            "གཅིག་དང་ཐ་དད་དུ་དཔྱད་ན་",
            "མི་འཐད་པ་ལ་སོགས་པ་རྣམ་པ་དག་ནི་",
            "ཐམས་ཅད་དུ་གཟུགས་ཉིད་ཀྱི་ནི་",
            "རིམ་པ་མཚུངས་ལ",
            "དེ་བཞིན་དུ་མཚན་ཉིད་མཚན་གཞི་དང་",
            "ཡན་ལག་དང་ཡན་ལག་ཅན་ལ་སོགས་པ་",
            "དངོས་པོ་ཐམས་ཅད་ཀྱང་དེ་ཉིད་དང་",
            "གཞན་ལ་སོགས་པར་དཔྱད་ན་",
            "མི་འཐད་པ་སྔར་གཟུགས་དགག་པའི་",
            "རིམ་པ་དང་མཚུངས་པར་ཤེས་པར་བྱའོ།། ",
            "གསུམ་པ་རྩོད་པའི་ཐབས་ཁྱད་པར་ཅན་ལ་གདམས་པ་།",
            ""
        ],
        [
            "སྟོང་པ་ཉིད་ཀྱིས་བརྩད་བྱས་ཏེ།། ",
            "གང་ཞིག་ལན་འདེབས་སྨྲ་བྱེད་པ། །",
            " དེ་ཡིས་ཐམས་ཅད་ལན་བཏབ་མིན།། ",
            "བསྒྲུབ་པར་བྱ་དང་མཚུངས་པར་འགྱུར།། ",
            "སྟོང་པ་ཉིད་ཀྱིས་བཤད་བྱས་ཚེ། །",
            " གང་ཞིག་སྐྱོན་འདོགས་སྨྲ་བྱེད་པ། །",
            " དེ་ཡིས་ཐམས་ཅད་སྐྱོན་བཏགས་མིན།། ",
            "བསྒྲུབ་པར་བྱ་དང་མཚུངས་པར་འགྱུར།། ",
            "རེ་ཞིག་གཞན་ཕྱོགས་སུན་འབྱིན་པའི་",
            "ཐབས་ཁྱད་པར་ཅན་ནི། ",
            "དངོས་པོ་སྨྲ་བའི་སྒྲུབ་བྱེད་ཐམས་ཅད་",
            "བསྒྲུབ་བྱ་དང་མཚུངས་པས་འགོག་པ་།",
            ""
        ],
        [
            "འདི་ལྟར་སྟོང་པ་ཉིད་དུ་སྨྲ་བའི་དབུ་མ་པས་",
            "དངོས་པོ་རྣམས་རང་བཞིན་དུ་ཡོད་པ་ཅིའི་ཕྱིར་",
            "ཞེས་སྒྲུབ་བྱེད་བརྩད་པ་བྱས་པའི་ཚེ་",
            "དངོས་པོ་སྨྲ་བ་གང་ཞིག་བརྟེན་ནས་འབྱུང་བའི་ཕྱིར་རོ། །",
            "ཞེས་པ་ལ་སོགས་པའི་ལན་འདེབས་",
            "སྨྲ་བྱེད་པ་དེ་ཡི་ལན་དེ་དག་ཐམས་ཅད་",
            "ལན་ལེགས་པར་བཏབ་པ་མིན་ཏེ",
            "བརྟེན་ནས་འབྱུང་བ་ལ་སོགས་པར་",
            "བདེན་པའི་ཕྱོགས་ཆོས་དང༌། ",
            "བརྟེན་ནས་འབྱུང་བར་སྣང་བ་ལ་སོགས་པ་",
            "རང་བཞིན་ཡོད་པས་ཁྱབ་པ་བསྒྲུབ་པར་",
            "བྱ་བ་དངོས་པོ་རང་བཞིན་དུ་ཡོད་པ་དང་",
            "མཚུངས་པར་མ་གྲུབ་པར་འགྱུར་ཏེ",
            "དབུ་མར་ཆོས་གཅིག་སྟོང་པར་བསྟན་པར་འདོད་པ་བཞིན་དུ་",
            "ཆོས་ཐམས་ཅད་ཀྱང་སྟོང་པ་ཉིད་ཡིན་པའི་ཕྱིར་རོ། །",
            "རང་ཕྱོགས་ལ་སྐྱོན་སྤོང་གི་ཐབས་ཁྱད་པར་ཅན་ནི། ",
            "དབུ་མ་པ་ལ་སྐྱོན་ཐམས་ཅད་",
            "བསྒྲུབ་བྱ་དང་མཚུངས་པར་མ་གྲུབ་པས་།",
            ""
        ],
        [
            "འདི་ལྟར་དབུ་མ་པས་ཆོས་ཐམས་ཅད་སྟོང་པ་ཉིད་ཡིན་ནོ་",
            "ཞེས་བཤད་པ་བྱས་པའི་ཚེ་དངོས་པོ་སྨྲ་བ་གང་ཞིག་",
            "དེ་ལྟར་ན་ལས་རྒྱུ་འབྲས་ལ་སོགས་པའང་",
            "མེད་པར་འགྱུར་རོ་ཞེས་སྐྱོན་འདོགས་སྨྲ་བྱེད་པ། ",
            "དེ་ཡི་སྐྱོན་དེ་དག་ཐམས་ཅད་",
            "སྐྱོན་ལེགས་པར་བཏགས་པ་མིན་ཏེ",
            "དེ་དག་རང་བཞིན་པ་མེད་པར་ཐལ་བ་ནི་",
            "འདོད་པ་ཉིད་ཡིན་།",
            "ཀུན་རྫོབ་ཏུ་མེད་པར་ཐལ་བ་ལ་ཁྱབ་པ་བསྒྲུབ་པར་",
            "བྱ་དང་མཚུངས་པར་མ་གྲུབ་པར་འགྱུར་།",
            "གཟུགས་བརྙན་ལ་སོགས་པས་",
            "དངོས་སུ་མ་ངེས་པའི་ཕྱིར་རོ། །",
            " གསུམ་པ་དོན་བསྡུ་བ་ནི། ",
            "དེ་ལྟར་ན་རབ་ཏུ་བྱེད་པ་འདིས་",
            "དངོས་སུ་ཕུང་པོ་ལྔ་རང་རང་གི་རྒྱུ་ལས་",
            "དེ་ཉིད་དང་གཞན་ལ་སོགས་པར་དཔྱད་ན་",
            "མ་གྲུབ་པས་དོན་དམ་པར་སྤྲོས་པ་མེད་དགག་དང༌། ",
            "ཀུན་རྫོབ་ཏུ་རྟེན་ཅིང་འབྲེལ་པར་འབྱུང་བ་སྒྱུ་མ་ལྟར་གྲུབ་ལ",
            "ཤུགས་ལ་ལྟོས་བཅས་ཀྱི་ཆོས་ཐམས་ཅད་",
            "རང་རང་གི་ལྟོས་ས་ལས་དེ་ཉིད་དང་",
            "གཞན་ལ་སོགས་པར་གྲུབ་པ་བཀག་པས་",
            "ཤུགས་ལ་ཆོས་ཐམས་ཅད་དོན་དམ་པར་",
            "སྤྲོས་པའི་མཚན་མ་ཅི་ཡང་གྲུབ་པ་མེད་པ་དང༌། ",
            "ཀུན་རྫོབ་ཏུ་སྣང་བ་སྒྱུ་མ་ལྟ་བུར་གྲུབ་པ་ཡིན་ནོ།།",
            "དོན་འདི་ཉན་ཐོས་ལ་གདམས་པའི་མདོ་ལས། ",
            "གཟུགས་ནི་ལྦུ་བ་གདོས་པ་འདྲ།།",
            ""
        ],
        [
            "ཚོར་བ་ཆུ་ཡི་ཆུ་བུར་བཞིན། ། ",
            "འདུ་ཤེས་སྨིག་རྒྱུ་ལྟ་བུ་སྟེ།། ",
            "འདུ་བྱེད་རྣམས་ནི་ཆུ་ཤིང་འདྲ།། ",
            "རྣམ་ཤེས་སྒྱུ་མ་ལྟ་བུ་ཞེས། །",
            " ཉི་མའི་གཉེན་གྱིས་བཀའ་སྩལ་ཏོ།། ",
            "ཞེས་གསུངས་པ་བཞིན་ནོ།།",
            "དབུ་མ་རྩ་བའི་འགྲེལ་པ་འཐད་པའི་",
            "རྒྱན་ལས་ཕུང་པོ་བརྟག་པ་།",
            "རབ་ཏུ་བྱེད་པ་བཞི་པའི་བཤད་པའོ།།།།",
            ""
        ],
        [
            "རབ་ཏུ་བྱེད་པ་ལྔ་པ། ",
            "ཁམས་བརྟག་པ། ",
            "ཁམས་བརྟག་པ་ལའང་གསུམ་ལས། ",
            "དང་པོ་འབྲེལ་དགོད་པ་ལ་",
            "ཟབ་མོའི་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "སའི་ཁམས་མེད་ཅེས་དང༌། ",
            "ས་ལ་སོགས་པའི་ཁམས་ཤེས་ཏེ",
            "ཇི་ལྟར་ཤེས་ཞེ་།",
            "ནམ་མཁའི་ཁམས་ཇི་ལྟ་བ་བཞིན་དུ་",
            "རབ་ཏུ་ཤེས་སོ་ཞེས་དང༌། ",
            "ཏིང་ངེ་འཛིན་གྱི་རྒྱལ་པོ་ལས་ཀྱང༌། ",
            "ཐུབ་པ་ཁྱོད་ཀྱིས་ཕུང་པོ་དབེན་པར་གཟིགས།། ",
            "ཁམས་དང་སྐྱེ་མཆེད་རྣམས་ཀྱང་དེ་བཞིན་ཏེ།། ",
            "དབང་པོའི་གྲོང་ནི་མཚན་མས་དབེན་པ་དག །",
            " ཀུན་ཀྱང་ཐུབ་པ་ཁྱོད་ཀྱིས་ཇི་བཞིན་གཟིགས།། ",
            "ཞེས་ཕུང་པོ་དང་སྐྱེ་མཆེད་ལྟར་ཁམས་",
            "རང་བཞིན་སྟོང་པ་ཉིད་དུ་གསུངས་པའི་དོན་",
            "རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་སྐྱེ་མཆེད་དང་ཕུང་པོ་རྣམས་བཀག་མོད་ཀྱི། ",
            "རྒྱལ་པོ་ཆེན་པོ་སྐྱེས་བུ་གང་ཟག་འདི་ནི་",
            "ཁམས་དྲུག་པའོ་ཞེས་གང་ཟག་གི་",
            "གདགས་གཞི་གསུངས་པ་དང༌། ",
            "སྔར་དངོས་སུ་མ་བཀག་པས་",
            "ཁམས་དྲུག་རང་བཞིན་དུ་ཡོད་ལ",
            ""
        ],
        [
            "སྐྱེ་མཆེད་དང་ཕུང་པོ་ཡང་དེའི་ཁོངས་སུ་འདུས་པས་",
            "རང་བཞིན་དུ་ཡོད་དོ་སྙམ་པའི་དོགས་པ་བསལ་བའི་ཕྱིར་",
            "ཁམས་དྲུག་དཔྱད་ན་",
            "རང་བཞིན་མེད་པར་སྟོན་པ་འདི་བཀོད་པ་ཡིན་ནོ།། ",
            "གཉིས་པ་དེའི་གཞུང་བཤད་པ་ལ་གསུམ་།",
            "ནམ་མཁའི་ཁམས་དགག་པ་དང༌། ",
            "དེ་ཁམས་གཞན་ལ་བསྒྲེ་བ་དང༌། ",
            "བཀག་པའི་དོན་དུ་ལྟ་བ་སྨད་པའོ།།",
            "དང་པོ་༼ནམ་མཁའི་ཁམས་དགག་པ་༽ལ་",
            "ནམ་མཁའི་ཁམས་ཀྱི་མཚན་ཉིད་མཚན་གཞི་དགག་པ་དང༌། ",
            "དངོས་པོ་དངོས་མེད་དུ་གྲུབ་པ་དགག་པ་དང༌། ",
            "མཇུག་བསྡུ་བ་གསུམ་ལས། ",
            "དང་པོ་༼ནམ་མཁའི་ཁམས་ཀྱི་",
            "མཚན་ཉིད་མཚན་གཞི་དགག་པ་༽ལ་གསུམ་།",
            "མཚན་གཞི་དགག་པ་དང༌། ",
            "མཚན་ཉིད་དགག་པ་དང༌། ",
            "དོན་བསྡུ་བའོ།།",
            ""
        ],
        [
            "དང་པོ་༼མཚན་གཞི་དགག་པ་༽ལའང་",
            "མཚན་ཉིད་འཇུག་པ་མི་འཐད་པ་དང༌། ",
            "འཇུག་པ་མེད་པ་མཚན་གཞིར་མི་རུང་བ་གཉིས་ལས། ",
            "དང་པོ་༼མཚན་ཉིད་འཇུག་པ་མི་འཐད་པ་༽ལའང་",
            "མཚན་ཉིད་ཀྱི་སྔར་མཚན་གཞི་མེད་པས་དང༌། ",
            "མཚན་བཅས་མཚན་མེད་དང་དེ་ལས་གཞན་ལ་",
            "མི་འཇུག་པས་མཚན་ཉིད་འཇུག་པར་མི་འཐད་པ་ལས། ",
            "དང་པོ་༼མཚན་ཉིད་ཀྱི་སྔར་མཚན་གཞི་མེད་པས་",
            "མཚན་ཉིད་འཇུག་པར་མི་འཐད་པ་༽ནི། ",
            "ནམ་མཁའི་མཚན་ཉིད་སྔ་རོལ་ན།། ",
            "ནམ་མཁའ་ཅུང་ཟད་ཡོད་མ་ཡིན།། ",
            "གལ་ཏེ་མཚན་ལས་སྔར་གྱུར་ན།། ",
            "མཚན་ཉིད་མེད་པར་ཐལ་བར་འགྱུར།། ",
            "མཚན་ཉིད་མེད་པའི་དངོས་པོ་ནི། །",
            " འགའ་ཡང་གང་ནའང་ཡོད་མ་ཡིན།། ",
            "མཚན་ཉིད་མེད་པའི་དངོས་མེད་ན།།",
            ""
        ],
        [
            "མཚན་ཉིད་གང་དུ་འཇུག་པར་འགྱུར།། ",
            "དེ་ལ་ནམ་མཁའ་མི་སྒྲིབ་པའོ།།",
            "ཞེས་པའི་ཚུལ་གྱིས་འདུས་མ་བྱས་",
            "ནམ་མཁའི་མཚན་ཉིད་ནི་",
            "རྒྱུ་རྐྱེན་གྱིས་མ་བསྐྱེད་ཅིང་",
            "སྒྲིབ་པའམ་ཐོགས་པར་བྱེད་པའི་",
            "རེག་བྱ་དང་བྲལ་བའོ།།",
            "དེ་ལ་སྔར་མཚན་གཞི་གྲུབ་ན་དེ་ལ་",
            "མཚན་ཉིད་འཇུག་པར་འགྱུར་བ་ཞིག་།",
            "འདིར་ནམ་མཁའི་མཚན་ཉིད་སྒྲིབ་པ་མེད་པ་",
            "མེད་པའི་སྔ་རོལ་ན་མཚན་གཞི་",
            "ནམ་མཁའ་ཅུང་ཟད་ཀྱང་གྲུབ་པ་ཡོད་པ་མ་ཡིན་།",
            "དེ་ལྟར་མཚན་ཉིད་སྒྲིབ་པ་མེད་པའི་མཚན་གཞི་",
            "ནམ་མཁའི་དངོས་པོ་སྔར་མེད་པའི་ཕྱིར་།",
            ""
        ],
        [
            "མཚན་ཉིད་དེ་མཚན་གཞི་གང་དུ་འཇུག་པར་འགྱུར་ཞེས་",
            "སྦྲེལ་ཏེ་རྟེན་མཁར་གཞོང་སྔར་མེད་པར་",
            "དེ་ལ་རྒྱ་ཤུག་བརྟེན་པར་མི་རུང་བ་བཞིན་ནོ།།",
            "དེ་ལ་མཚན་གཞི་དང་མཚན་ཉིད་ནི་",
            "མཁར་གཞོང་དང་རྒྱ་ཤུག་ལྟར་རྫས་ཐ་དད་ཀྱི་",
            "རྟེན་དང་བརྟེན་པ་མ་ཡིན་གྱི་ངོ་བོ་གཅིག་ཡིན་པས་",
            "མཚན་གཞི་སྔར་གྲུབ་མི་དགོས་སོ་སྙམ་ན",
            "མ་ཡིན་ཏེ་ངོ་བོ་གཅིག་ལ་རྟེན་དང་བརྟེན་པ་དང་",
            "ལས་དང་བྱེད་པོ་མི་རུང་བའི་ཕྱིར་རོ། །",
            "མཚན་གཞི་སྔར་མེད་པར་མ་གྲུབ་བོ་སྙམ་།",
            "གལ་ཏེ་ནམ་མཁའི་མཚན་ཉིད་ལས་མཚན་གཞི་",
            "ནམ་མཁའ་སྔར་གྲུབ་པར་གྱུར་ན་ནི་",
            "དེ་ལ་མཚན་ཉིད་མེད་པར་ཐལ་བར་འགྱུར་།",
            "འདོད་པར་ནི་མི་ནུས་ཏེ་སྤྱིར་མཚན་ཉིད་མེད་པའི་",
            "ཆོས་སམ་དངོས་པོ་ནི་རྣམ་པ་འགའ་",
            "ཡུལ་ལམ་དུས་གང་ན་ཡང་ཡོད་པ་མ་ཡིན་།",
            "རང་རང་གི་ཐ་སྙད་དུ་འཇོག་པའི་",
            "རྒྱུ་ཐུན་མོང་མ་ཡིན་པའི་ངོ་བོ་མེད་པའི་",
            "ཆོས་མི་སྲིད་པའི་ཕྱིར་སྙམ་དུ་དགོངས་པའོ།།"
        ],
        [
            "གཉིས་པ་༼མཚན་བཅས་མཚན་མེད་དང་",
            "དེ་ལས་གཞན་ལ་མི་འཇུག་པས་",
            "མཚན་ཉིད་འཇུག་པར་མི་འཐད་པ་༽ནི། ",
            "མཚན་ཉིད་མེད་ལ་མཚན་ཉིད་ནི། །",
            " མི་འཇུག་མཚན་ཉིད་བཅས་ལ་མིན།། ",
            "མཚན་བཅས་མཚན་ཉིད་མེད་པ་ལས། །",
            " གཞན་ལའང་འཇུག་པར་མི་འགྱུར་རོ། །",
            " གཞན་ཡང་མཚན་ཉིད་འདི་འཇུག་ན་",
            "སྔར་ནས་མཚན་ཉིད་དེ་དང་བཅས་པའམ། ",
            "དེ་མེད་པའམ། ",
            "དེ་གཉིས་ལས་གཞན་པ་ཞིག་ལ་འཇུག་།",
            "དེ་ལ་མཚན་ཉིད་དེ་སྔར་མེད་པ་ལ་ནི་",
            "མཚན་ཉིད་དེ་མི་འཇུག་།",
            "བོང་བུའི་རྭ་ལྟར་དེ་ལ་མཚན་ཉིད་",
            "འཇུག་པར་འགལ་བའི་ཕྱིར་རོ། །",
            "སྔར་ནས་མཚན་ཉིད་དང་",
            "བཅས་པ་ལའང་འཇུག་པ་མིན་ཏེ་",
            ""
        ],
        [
            "དོན་དང་ཐུག་པ་མེད་པར་འགྱུར་བའི་ཕྱིར་རོ། །",
            "མཚན་བཅས་དང་མཚན་ཉིད་མེད་པ་ལས་",
            "གཞན་ལའང་འཇུག་པར་མི་འགྱུར་ཏེ",
            "དེ་གཉིས་དངོས་འགལ་ཡིན་པས་",
            "ཕུང་པོ་གསུམ་པ་མི་སྲིད་པའི་ཕྱིར་རོ། །",
            " གཉིས་པ་༼འཇུག་པ་མེད་པ་མཚན་གཞིར་མི་རུང་བ་༽ནི། ",
            "མཚན་ཉིད་འཇུག་པ་མ་ཡིན་ན། ",
            "མཚན་གཞི་འཐད་པར་མི་འགྱུར་རོ། །",
            " དེ་ལྟར་མཚན་ཉིད་འཇུག་པ་མེད་མོད་",
            "མཚན་གཞི་ནམ་མཁའ་ཡོད་དོ་སྙམ་།",
            "སྔར་བཤད་པའི་ཚུལ་གྱིས་མཚན་ཉིད་འཇུག་པ་མ་ཡིན་།",
            "མཚན་གཞི་འཐད་པར་མི་འགྱུར་ཏེ་",
            "མཚན་གཞིའི་མཚན་ཉིད་མཚན་ཉིད་ཀྱི་རྟེན་བྱེད་པ་ཡིན་པས་སོ།།",
            "དེ་ལྟར་ནམ་མཁའི་མཚན་གཞི་བཀག་།",
            ""
        ],
        [
            "༼གཉིས་པ་༽དེའི་མཚན་ཉིད་དགག་པ་ནི། ",
            "མཚན་གཞི་འཐད་པ་མ་ཡིན་ན།། ",
            "མཚན་ཉིད་ཀྱང་ནི་ཡོད་མ་ཡིན།། ",
            "གལ་ཏེ་ཁྱོད་ཀྱིས་མཚན་ཉིད་མཚན་གཞི་ལ་འཇུག་པ་",
            "བཀག་པ་ཡིན་གྱི་མཚན་ཉིད་དེ་ཉིད་",
            "མ་བཀག་པས་ཡོད་དོ་སྙམ་།",
            "སྔར་བཤད་པའི་ཚུལ་གྱིས་མཚན་ཉིད་འཇུག་པ་མེད་པས་",
            "རྟེན་ནམ་ལས་མཚན་གཞི་",
            "ནམ་མཁའ་འཐད་པ་མ་ཡིན་པའི་ཕྱིར་།",
            "བརྟེན་པའམ་བྱེད་པ་པོ་དེའི་",
            "མཚན་ཉིད་ཀྱང་ནི་ཡོད་པ་མ་ཡིན་།",
            "ནམ་མཁའི་མེ་ཏོག་བཞིན་ནོ་ཞེས་པའོ།།",
            ""
        ],
        [
            "༼གསུམ་པ་༽དེ་གཉིས་ཀྱི་དོན་བསྡུ་བ་ནི། ",
            "དེ་ཕྱིར་མཚན་གཞི་ཡོད་མིན་ཏེ།། ",
            "མཚན་ཉིད་ཡོད་པ་ཉིད་མ་ཡིན།། ",
            "མཚན་ཉིད་འཇུག་པ་མི་འཐད་པ་",
            "དེའི་ཕྱིར་ནམ་མཁའི་མཚན་གཞི་ཡོད་མིན་།",
            "རྟེན་མཚན་གཞི་མེད་པས་དེའི་མཚན་ཉིད་",
            "ཡོད་པ་ཉིད་མ་ཡིན་ཞེས་པའོ།། ",
            "གཉིས་པ་ནམ་མཁའ་དངོས་པོ་",
            "དངོས་མེད་དུ་གྲུབ་པ་དགག་པ་།",
            "དངོས་པོར་མ་གྲུབ་པ་དང༌། ",
            "དངོས་མེད་དུ་མ་གྲུབ་པ་དང༌། ",
            "དེའི་འཛིན་པ་མ་གྲུབ་པ་གསུམ་ལས། ",
            "དང་པོ་༼དངོས་པོར་མ་གྲུབ་པ་༽ནི། ",
            "མཚན་གཞི་མཚན་ཉིད་མ་གཏོགས་པའི། །",
            " དངོས་པོ་ཡང་ནི་ཡོད་མ་ཡིན།།",
            ""
        ],
        [
            "བྱེ་བྲག་ཏུ་སྨྲ་བ་དག་ནམ་མཁའ་འདུས་མ་བྱས་",
            "རྟག་པའི་དངོས་པོར་སྨྲ་བ་།",
            "ནམ་མཁའ་ནི་དངོས་པོར་མི་རུང་སྟེ་",
            "མཚན་ཉིད་མཚན་གཞི་གཉིས་དང་བྲལ་བའི་ཕྱིར་",
            "ནམ་མཁའི་མེ་ཏོག་བཞིན་ནོ།།",
            "དེའི་ཕྱོགས་ཆོས་ནི་སྔར་བསྒྲུབས་ཟིན་།",
            "ཁྱབ་པ། ",
            "མཚན་ཉིད་མཚན་གཞི་མ་གཏོགས་པའི་",
            "དངོས་པོ་ཡང་ནི་ཡོད་པ་མ་ཡིན་།",
            "གཞི་དང་ཐུན་མོང་མ་ཡིན་པའི་ཐ་སྙད་དུ་",
            "འཇོག་པའི་རྒྱུ་རང་གི་ངོ་བོ་མེད་པའི་",
            "ཆོས་མི་སྲིད་པའི་ཕྱིར་རོ་སྙམ་དུ་དགོངས་པའོ།། ",
            "གཉིས་པ་༼དངོས་མེད་དུ་མ་གྲུབ་པ་༽ནི། ",
            "དངོས་པོ་ཡོད་པ་མ་ཡིན་ན།།",
            ""
        ],
        [
            "དངོས་མེད་གང་གི་ཡིན་པར་འགྱུར།། ",
            "མདོ་སྡེ་པ་དག་ནམ་མཁའ་ནི་དོན་བྱེད་པས་",
            "སྟོང་པ་དངོས་པོ་མེད་པའི་རང་བཞིན་དུ་ཡོད་དོ་ཞེས་སྨྲ་བ་།",
            "ནམ་མཁའ་ཆོས་ཅན། ",
            "དེ་ཁོ་ནར་དངོས་པོ་མེད་པ་ཙམ་དུའང་གྲུབ་པ་མེད་།",
            "སྔར་བཤད་པའི་ཚུལ་གྱིས་དངོས་པོ་ཡོད་པ་མ་ཡིན་པའི་ཕྱིར། ",
            "རི་བོང་གི་རྭ་བཞིན་ནོ།།",
            "གལ་ཏེ་ནམ་མཁའ་དངོས་པོར་མ་གྲུབ་པ་ཉིད་",
            "དངོས་པོ་མེད་པར་གྲུབ་པ་ཡིན་པས་ཁྱབ་པ་མ་གྲུབ་བོ་",
            "ཞེས་ཀྱང་བསམ་པར་མི་རིགས་།",
            "རིང་པོ་དང་ཐུང་ངུ་ལྟར་དགག་བྱ་དང་",
            "བཀག་པ་ཕན་ཚུན་ལྟོས་དགོས་པས་ན་",
            "དགག་བྱ་དངོས་པོ་ཉིད་མ་གྲུབ་།",
            ""
        ],
        [
            "དེ་བཀག་ཆོས་དངོས་མེད་དེ་དགག་བྱ་",
            "གང་གི་བཀག་ཆོས་ཡིན་པར་འགྱུར་།",
            "རྨི་ལམ་གྱི་བུ་མི་བདེན་པས་",
            "དེ་ཤི་བ་མི་བདེན་པ་བཞིན་ནོ།། ",
            "གསུམ་པ་༼དེའི་འཛིན་པ་མ་གྲུབ་པ་༽ནི། ",
            "གང་གིས་དངོས་དང་དངོས་མེད་ཤེས།། ",
            "དངོས་དང་དངོས་མེད་མི་མཐུན་ཆོས། །",
            " དེ་ལྟར་དངོས་པོ་དངོས་མེད་ལ་",
            "དཔྱོད་པ་པོའི་གང་ཟག་ཡོད་པས་",
            "དེའི་དཔྱད་བྱ་དངོས་པོ་དངོས་མེད་གཉིས་ཀྱང་",
            "ཡོད་པ་ཡིན་ནོ་ཞེ་།",
            "དེ་གཉིས་ཀྱི་དཔྱོད་པ་པོ་ཉིད་ཡོད་པ་མ་ཡིན་།",
            ""
        ],
        [
            "གལ་ཏེ་ཡོད་ན་",
            "དངོས་པོ་དང་དངོས་མེད་དང་",
            "དེ་གཉི་གའི་མི་མཐུན་ཕྱོགས་སུ་གྱུར་པའི་",
            "གང་ཟག་གང་གིས་དཔྱད་བྱ་དངོས་པོ་དང་",
            "དངོས་མེད་ཤེས་པའམ་དཔྱོད་པར་བྱེད་།",
            "དེ་དག་སྔར་དངོས་པོ་ཙམ་དང་",
            "དངོས་མེད་ཙམ་སྤྱིར་བཀག་པ་དང༌། ",
            "དངོས་འགལ་ལ་དགག་ཕྱོགས་ཀྱི་ཕུང་གསུམ་མི་སྲིད་པས་",
            "བཀག་ཟིན་པའི་ཕྱིར་རོ། །",
            "ཇི་སྐད་དུ། ",
            "མདོ་ལས། ནང་གི་བདག་ཉིད་སྟོང་པར་ལྟོས།། ",
            "ཕྱི་རོལ་གྱུར་པའང་སྟོང་པར་ལྟོས།། ",
            "གང་ཞིག་སྟོང་ཉིད་སྒོམ་བྱེད་པ། །",
            " དེ་འགའ་ཞིག་ཀྱང་ཡོད་མ་ཡིན།། ",
            "ཅེས་དང༌། ",
            "གང་དག་ཞི་ཞིང་རབ་ཞིའི་ཆོས་སེམས་པའི། །",
            " སེམས་པ་དེ་ཡང་ནམ་ཡང་འབྱུང་མ་ཡིན།།",
            ""
        ],
        [
            "སྤྲོས་ཀུན་སེམས་ཀྱི་རྣམ་པར་རྟོག་ཡིན་ཏེ།། ",
            "དེ་ཕྱིར་ཆོས་རྣམས་བསམ་ཡས་རྟོགས་པར་གྱིས། །",
            " ཞེས་གསུངས་པ་ལྟ་བུའོ།། ",
            "༼གསུམ་པ་༽མཇུག་བསྡུ་བ་ནི། ",
            "དེ་ཕྱིར་ནམ་མཁའ་དངོས་པོ་མིན།། ",
            "དངོས་མེད་མ་ཡིན་མཚན་གཞི་མིན།། ",
            "མཚན་ཉིད་འཇུག་པ་མི་འཐད་པ་དེའི་ཕྱིར་",
            "ནམ་མཁའ་མཚན་གཞི་མིན་།",
            "མཚན་གཞི་མེད་པ་དེའི་ཕྱིར་",
            "དེའི་མཚན་ཉིད་ཡོད་པ་མིན་།",
            ""
        ],
        [
            "དེ་གཉིས་མེད་པའི་ཕྱིར་དེ་དངོས་པོ་མིན་།",
            "དགག་པ་མེད་པ་དེའི་ཕྱིར་",
            "དེ་དངོས་མེད་མ་ཡིན་ཞེས་སྦྱར་བར་བྱའོ།།",
            "དེ་ལྟར་ནམ་མཁའི་ཁམས་བཀག་།",
            "༼གཉིས་པ་༽དེ་གཞན་ལ་བསྒྲེ་བ་ནི། ",
            "མཚན་ཉིད་མ་ཡིན་ཁམས་ལྔ་པོ། །",
            " གཞན་གང་དག་ཀྱང་ནམ་མཁའ་མཚུངས།། ",
            "ས་ལ་སོགས་པ་ཁམས་ལྔ་པོ་གཞན་གང་དག་ཀྱང་",
            "ནམ་མཁའ་མཚུངས་ཞེས་པ་།",
            "ས་ཡི་མཚན་ཉིད་སྔ་རོལ་ན།།",
            ""
        ],
        [
            "ས་ནི་ཅུང་ཟད་ཡོད་མ་ཡིན།།",
            "ཅེས་པ་ལ་སོགས་པ་ཐམས་ཅད་",
            "སྔ་མ་ལྟར་སྦྱར་བར་བྱའོ།། ",
            "གསུམ་པ་བཀག་པའི་དོན་དུ་ལྟ་བ་སྨད་པ་ནི། ",
            "བློ་ཆུང་གང་དག་དངོས་རྣམས་ལ།། ",
            "ཡོད་པ་ཉིད་དང་མེད་ཉིད་དུ། །",
            " ལྟ་བ་དེ་ནི་བལྟ་བྱ་བ། །",
            " ཉེ་བར་ཞི་བ་ཞི་མི་མཐོང༌།། ",
            "དེ་ལྟར་ན་རིགས་པ་དེ་ཉིད་ཀྱིས་ཕྱི་ནང་གི་",
            "ཆོས་ཐམས་ཅད་ཡང་དག་པར་",
            "མཚན་ཉིད་མཚན་གཞི་དང༌། ",
            "དངོས་པོ་ཡོད་མེད་ཀྱི་སྤྲོས་པས་",
            "སྟོང་པར་གྲུབ་བཞིན་དུ་མ་རིག་པའི་རབ་རིབ་ཀྱིས་",
            "བློའི་མིག་ཉམས་པའི་བློ་ཆུང་གང་དག་",
            "ཕྱི་ནང་གི་དངོས་པོ་ཀུན་རྫོབ་པ་རྣམས་ལ་",
            "ཡང་དག་པར་ཡོད་པ་ཉིད་དང༌། ",
            "དེ་བཀག་པའི་མེད་པ་ཉིད་དུ་ལྟ་བའི་གང་ཟག་",
            "དེ་ཡིས་ནི་བལྟ་བར་བྱ་བ་དོན་དམ་པ་རང་བཞིན་གྱིས་",
            "མྱ་ངན་ལས་འདས་པ་སྒྲ་རྟོག་གི་སྤྲོས་པ་ཐམས་ཅད་",
            "ཉེ་བར་ཞི་བ་ལ་ཞི་བར་མི་མཐོང་སྟེ་",
            "དམུས་ལོང་གིས་ཉི་མ་བཞིན་ནོ།།",
            ""
        ],
        [
            "དེའི་ཕྱིར་དེ་དག་གིས་ཀུན་རྫོབ་ཏུ་",
            "སྲིད་པའི་མཐའ་སྤངས་ནས་",
            "ཞི་བ་ཙམ་དང༌། ",
            "སྲིད་ཞི་གཉི་གའི་མཐའ་སྤངས་ནས་",
            "མི་གནས་པའི་མྱ་ངན་ལས་",
            "འདས་པ་ཐོབ་པའི་གོ་སྐབས་མེད་པས། ",
            "མྱ་ངན་ལས་འདས་པ་དོན་དུ་གཉེར་བ་རྣམས་ཀྱིས་",
            "ཇི་སྐད་བཤད་པའི་ཡོད་མེད་ལ་སོགས་པའི་",
            "མཐའ་ཐམས་ཅད་དང་བྲལ་བ་ཉིད་བསྒོམ་པར་བྱའོ།།",
            "དོན་འདི་ཉིད་ཏིང་ངེ་འཛིན་གྱི་རྒྱལ་པོའི་མདོ་ལས་ཀྱང༌། ",
            "ཡོད་དང་མེད་ཅེས་བྱ་བ་མཐའ་ཡིན་ཏེ།། ",
            "གཙང་དང་མི་གཙང་འདི་ཡང་མཐའ་གཉིས་ཡིན།། ",
            "ཡོད་དང་མེད་ཅེས་བྱ་བ་རྩོད་པ་སྟེ།།",
            ""
        ],
        [
            "གཙང་དང་མི་གཙང་འདི་ཡང་རྩོད་པ་ཡིན།། ",
            "རྩོད་པར་གྱུར་པ་སྡུག་བསྔལ་ཞི་མི་འགྱུར།། ",
            "རྩོད་པ་མེད་པར་གྱུར་པ་སྡུག་བསྔལ་འགག། ",
            "ཅེས་གསུངས་པ་ཡིན་ནོ།། ",
            "༼གསུམ་པ་༽རབ་ཏུ་བྱེད་པའི་དོན་བསྡུ་བ་ནི། ",
            "སྔར་བཤད་པའི་རྗེས་སུ་འབྲངས་ལ་ཤེས་པར་བྱའོ།།",
            "དབུ་མ་རྩ་བའི་འགྲེལ་པ་འཐད་པའི་",
            "རྒྱན་ལས་ཁམས་བརྟག་པ་།",
            ""
        ],
        [
            "རབ་ཏུ་བྱེད་པ་ལྔ་པའི་རྣམ་པར་བཤད་པའོ།།།། ",
            "རབ་ཏུ་བྱེད་པ་དྲུག་པ། ",
            "འདོད་ཆགས་དང་ཆགས་པ་བརྟག་པ། ",
            "དེ་ལྟར་ཆོས་ཀྱི་བདག་ཕུང་པོ་ཁམས་དང་",
            "སྐྱེ་མཆེད་ཀྱི་ངོ་བོ་བཀག་།",
            "དེ་དག་གི་སྒྲུབ་བྱེད་དགག་པ་ལ་གསུམ་ལས། ",
            "དང་པོ་དེ་དག་གི་ཡུལ་ཅན་ནམ། ",
            "འབྲས་བུ་ཉོན་མོངས་པ་རང་བཞིན་དུ་",
            "འགོག་པ་འདོད་ཆགས་དང་ཆགས་པ་",
            "བརྟག་པ་ལའང་གསུམ་ལས། ",
            "༼དང་པོ་༽འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "ཏིང་ངེ་འཛིན་གྱི་རྒྱལ་པོ་ལས། ",
            "གང་འདོད་ཆགས་པ་དང༌། ",
            "གང་ལ་འདོད་ཆགས་པ་དང༌། ",
            "གང་གིས་འདོད་ཆགས་པར་འགྱུར་བའི་",
            "ཆོས་དེ་དེས་ཡང་དག་པར་རྗེས་སུ་མི་མཐོང་ཞིང་",
            "མི་དམིགས་སོ་ཞེས་དང༌། ",
            "ཡང༌། ",
            "གང་དག་འདོད་ཆགས་ཞེ་སྡང་རྒྱགས་དང་གཏི་མུག་གི །",
            "ངོ་བོ་ཀུན་རྟོག་གིས་བསྐྱེད་ལོག་པར་ཞུགས་ཤེས་།",
            "རྣམ་པར་རྟོག་པར་མི་བྱེད་ཆགས་བྲལ་མི་འགྱུར་བའི། །",
            "སྒོམ་པོ་དེ་དག་རྣམས་ནི་དངོས་པོ་ཐམས་ཅད་ཡིན།།",
            "ཅེས་གསུངས་པ་ལ་སོགས་པའི་",
            "དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་སྐྱེ་མཆེད་དང་ཕུང་པོ་དང་ཁམས་བཀག་མོད་ཀྱི། ",
            "དེ་དག་ཡོད་པ་ཉིད་དེ་",
            "དེའི་ཡུལ་ཅན་འདོད་ཆགས་ལ་སོགས་པ་",
            "ལས་དང་སྐྱེ་བའི་ཀུན་ནས་ཉོན་མོངས་ཀྱི་རྒྱུར་",
            "གྱུར་པ་དག་ཡོད་པའི་ཕྱིར་རོ། །",
            "ཇི་སྐད་དུ། ",
            "མདོ་ལས། ",
            "དགེ་སློང་དག་བྱིས་པ་སོ་སོའི་",
            "སྐྱེ་བོ་ཐོས་པ་དང་མི་ལྡན་པ་རྟག་པར་ལྷུང་ཞིང༌",
            ""
        ],
        [
            "མིག་གིས་གཟུགས་རྣམས་མཐོང་ནས་",
            "ཡིད་བདེ་བའི་གནས་སུ་མངོན་པར་ཞེན་ཏེ་",
            "འདོད་ཆགས་པར་བྱེད་དོ།།",
            "དེས་འདོད་ཆགས་ལས་བྱུང་བའི་",
            "ལུས་དང་ངག་དང་ཡིད་ཀྱི་ལས་",
            "མངོན་པར་འདུ་བྱེད་དོ་ཞེས་གསུངས་།",
            "མོ་གཤམ་གྱི་བུ་ལྟར་ཡུལ་མེད་པར་",
            "ཉོན་མོངས་པ་འབྱུང་བར་མི་རིགས་སོ་སྙམ་པ་།",
            "ཉོན་མོངས་པ་ཉིད་དཔྱད་ན་མ་གྲུབ་པར་",
            "བསྟན་པའི་ཕྱིར་རབ་ཏུ་བྱེད་པ་འདི་བཀོད་པ་ཡིན་ནོ།། ",
            "༼གཉིས་པ་༽གཞུང་བཤད་པ་།",
            "འདོད་ཆགས་དང་ཆགས་པ་དགག་པ་དང༌། ",
            "དེ་ཆོས་གཞན་ལ་བསྒྲེ་བ་གཉིས་ལས། ",
            "དང་པོ་༼འདོད་ཆགས་དང་ཆགས་པ་དགག་པ་༽ལའང་གཉིས་།",
            ""
        ],
        [
            "དེ་གཉིས་སྔ་ཕྱིར་འབྱུང་བ་དང༌། ",
            "ལྷན་ཅིག་འབྱུང་བ་དགག་པའོ།།",
            "དང་པོ་༼དེ་གཉིས་སྔ་ཕྱིར་འབྱུང་བ་དགག་པ་༽ནི། ",
            "གལ་ཏེ་འདོད་ཆགས་སྔ་རོལ་ན།། ",
            "འདོད་ཆགས་མེད་པའི་ཆགས་ཡོད་ན།། ",
            "དེ་ལ་བརྟེན་ནས་འདོད་ཆགས་ཡོད།། ",
            "ཆགས་ཡོད་འདོད་ཆགས་ཡོད་པར་འགྱུར།། ",
            "ཆགས་པ་ཡོད་པར་འགྱུར་ནའང༌། །",
            " འདོད་ཆགས་ཡོད་པར་ག་ལ་འགྱུར།།",
            ""
        ],
        [
            "ཆགས་པ་ལ་ཡང་འདོད་ཆགས་ནི། ། ",
            "ཡོད་དམ་མེད་ཀྱང་རིམ་པ་མཚུངས།། ",
            "ཡང་དག་པ་མ་ཡིན་པའི་ཡོན་ཏན་ལ་མངོན་པར་",
            "དགའ་བའི་སེམས་བྱུང་འདོད་ཆགས་རང་བཞིན་དུ་ཡོད་།",
            "རྟེན་ཆགས་པ་སྟེ་འདོད་ཆགས་ཅན་གྱི་",
            "གཙོ་བོ་རྣམ་ཤེས་སྔར་ཡོད་པའམ་མེད་པ་ཞིག་ལ་རྟོག་།",
            "དང་པོ་ལྟར་།",
            "གལ་ཏེ་འདོད་ཆགས་ཀྱི་སྔ་རོལ་ན་",
            "འདོད་ཆགས་མེད་པའི་ཆགས་པ་ཞིག་ཡོད་།",
            "རྟེན་འདོད་ཆགས་ཅན་གྱི་གཙོ་བོ་",
            "རྣམ་ཤེས་སྔར་གྲུབ་པ་དེ་ལ་བརྟེན་ནས་",
            ""
        ],
        [
            "བརྟེན་པ་འཁོར་སེམས་བྱུང་འདོད་ཆགས་ཡོད་དུ་རུང་བས་",
            "ཆགས་པ་སྔར་ཡོད་པ་ན་འདོད་ཆགས་ཡོད་དོ་",
            "ཞེས་རིགས་པར་འགྱུར་བ་ཞིག་།",
            "འདོད་ཆགས་མེད་པའི་ཆགས་པ་ཡོད་པ་ནི་",
            "སྲིད་པའང་མ་ཡིན་།",
            "འཕགས་པ་དགྲ་བཅོམ་པ་རྣམས་ལའང་",
            "ཆགས་པ་ཡོད་པར་འགྱུར་བས་མཐར་འདོད་ཆགས་ཀྱང་",
            "ཡོད་པར་ཐལ་བའི་ཕྱིར་རོ། །",
            " གཉིས་པ་ལྟར་།",
            "རྟེན་ཆགས་པ་སྔར་ཡོད་པར་མ་གྱུར་ནའང་",
            "བརྟེན་པ་འདོད་ཆགས་ཡོད་པར་ག་ལ་འགྱུར་།",
            "རྟེན་ཤིང་ཐོག་མེད་པར་དེའི་སྨིན་པ་མེད་པ་བཞིན་ནོ།།",
            "དེ་ལྟར་འདོད་ཆགས་མེད་མོད་ཆགས་པ་ཡོད་དོ་",
            "ཞེས་ཀྱང་བརྟག་པར་མི་ནུས་།",
            ""
        ],
        [
            "ཆགས་པ་སྔར་ཡོད་མེད་ཀྱི་འདོད་ཆགས་མི་འཐད་པའི་",
            "རིམ་པ་འདི་ཉིད་རྟེན་ཆགས་པ་ལ་ཡང་",
            "བརྟེན་པ་འདོད་ཆགས་ནི་སྔར་ཡོད་པ་ན་འདོད་དམ། ",
            "འོན་ཏེ་མེད་ཀྱང་འདོད་ཅེས་དཔྱད་ན་",
            "མི་འཐད་པར་མཚུངས་ཏེསྔ་མ་ལྟར་།",
            "གལ་ཏེ་ཆགས་པའི་སྔ་རོལ་ན།།",
            "ཆགས་མེད་འདོད་ཆགས་ཡོད་ན་ནི། །",
            "དེ་ལ་བརྟེན་ནས་"
        ],
        [
            "ཆགས་པ་ཡོད་དུ་རུང་བས། ",
            "འདོད་ཆགས་སྔར་ཡོད་པ་ན་ཆགས་པ་",
            "ཡོད་དོ་ཞེས་རིགས་པར་འགྱུར་བ་ཞིག་།",
            "འདོད་ཆགས་སྔར་ཡོད་པ་ཉིད་མི་སྲིད་དེ་",
            "རྟེན་མེད་པའི་ཕྱིར་ཤིང་ཏོག་མེད་པར་",
            "དེའི་སྨིན་པ་བཞིན་ཅེས་དང༌། ",
            "ཕྱི་མ་ལྟར་།",
            "འདོད་ཆགས་ཡོད་པར་མ་གྱུར་ནའང༌། །",
            "ཆགས་པ་ཡོད་པར་ག་ལ་འགྱུར་།",
            "འཕགས་པ་དགྲ་བཅོམ་པ་ལའང་",
            "ཆགས་པ་ཡོད་པར་ཐལ་བས་སོ་",
            "ཞེས་འདོན་པ་བསྒྱུར་བས་ཤེས་པར་བྱའོ།། ",
            "གཉིས་པ་༼ལྷན་ཅིག་འབྱུང་བ་དགག་པ་༽ལ་།",
            "ཁ་ཅིག་དེ་གཉིས་སྔ་ཕྱིར་འབྱུང་བ་མ་ཡིན་གྱི། ",
            "ལྷན་ཅིག་འབྱུང་གང་ཕན་ཚུན་འབྲས། །",
            "ཞེས་པའི་ཚུལ་གྱིས་སེམས་ཀྱིས་",
            "དུས་མཉམ་དུ་སེམས་བྱུང་འདོད་ཆགས་བསྐྱེད་ལ་",
            ""
        ],
        [
            "དེས་ཀྱང་སེམས་འདོད་ཆགས་ཅན་ནམ་",
            "ཆགས་པར་བྱེད་པ་ཡིན་པས་ལྷན་ཅིག་ཏུ་",
            "འབྱུང་བ་ཡིན་ནོ་ཞེ་།",
            "འདི་དགག་པ་ལ་ལྟོས་མེད་དུ་འགྱུར་བ་དང༌། ",
            "གཅིག་དང་ཐ་དད་ལ་ལྷན་ཅིག་",
            "མི་འཐད་པ་གཉིས་ལས། ",
            "དང་པོ་༼ལྟོས་མེད་དུ་འགྱུར་བ་༽ནི། ",
            "འདོད་ཆགས་དང་ནི་ཆགས་པ་དག །",
            " ལྷན་ཅིག་ཉིད་དུ་སྐྱེ་མི་རིགས། །",
            " འདི་ལྟར་འདོད་ཆགས་ཆགས་པ་དག །",
            " ཕན་ཚུན་ལྟོས་པ་མེད་པར་འགྱུར།། ",
            "འདོད་ཆགས་དང་ནི་ཆགས་པ་དག་",
            "ལྷན་ཅིག་ཉིད་དུ་སྐྱེ་བར་མི་རིགས་།",
            "འདི་ལྟར་གལ་ཏེ་ལྷན་ཅིག་ཏུ་འབྱུང་ན་",
            "བ་ལང་གི་རྭ་གཡས་གཡོན་ལྟར་འདོད་ཆགས་དང་",
            "ཆགས་པ་དག་ཕན་ཚུན་ལྟོས་པ་མེད་པར་འགྱུར་།",
            "མ་དཔྱད་པའི་མངོན་སུམ་ཉིད་ཀྱིས་",
            "ཕན་ཚུན་ལྟོས་པར་མཐོང་བས་ན་",
            "ལྷན་ཅིག་ཏུ་མི་རིགས་སོ་ཞེས་པའི་དོན་ཏོ།། ",
            "གཉིས་པ་༼གཅིག་དང་ཐ་དད་ལ་",
            "ལྷན་ཅིག་མི་འཐད་པ་༽ལའང༌། ",
            "གཅིག་དང་ཐ་དད་ལ་ལྷན་ཅིག་སྤྱིར་དགག་པ་དང༌། ",
            "ཐ་དད་པ་ལ་ལྷན་ཅིག་བྱེ་བྲག་ཏུ་དགག་པ་གཉིས་ལས། ",
            "དང་པོ་༼གཅིག་དང་ཐ་དད་ལ་",
            "ལྷན་ཅིག་སྤྱིར་དགག་པ་༽ནི། ",
            "གཅིག་ཉིད་ལྷན་ཅིག་ཉིད་མེད་།",
            ""
        ],
        [
            "དེ་ཉིད་དེ་དང་ལྷན་ཅིག་མིན།། ",
            "ཅི་སྟེ་ཐ་དད་ཉིད་ཡིན་ན།། ",
            "ལྷན་ཅིག་ཉིད་དུ་ཇི་ལྟར་འགྱུར།། ",
            "གལ་ཏེ་གཅིག་པུ་ལྷན་ཅིག་ན།། ",
            "གྲོགས་མེད་པ་ཡང་དེ་འགྱུར་རོ། །",
            " གལ་ཏེ་ཐ་དད་ལྷན་ཅིག་ན།། ",
            "གྲོགས་མེད་པར་ཡང་དེར་འགྱུར་རོ། །",
            " རེ་ཞིག་དེ་གཉིས་ངོ་བོ་གཅིག་པའམ། ",
            "ཐ་དད་པ་ཞིག་ལ་ལྷན་ཅིག་རྟོག་།",
            ""
        ],
        [
            "དང་པོ་ལྟར་།",
            "དེ་གཉིས་ལ་ལྷན་ཅིག་ཉིད་མེད་དེ་",
            "ངོ་བོ་གཅིག་པ་ཉིད་ཀྱི་ཕྱིར་རོ། །",
            "ཁྱབ་པ་ནི་ལྷན་ཅིག་ལ་འདི་འདི་དང་",
            "ལྷན་ཅིག་ཅེས་ཐ་དད་པས་ཁྱབ་པས་ན་",
            "དེ་ཉིད་དེ་དང་ལྷན་ཅིག་ཏུ་རུང་བ་མིན་ནོ།།",
            "ངོ་བོ་གཅིག་ཀྱང་ལྡོག་པ་ཐ་དད་པས་",
            "ལྷན་ཅིག་རུང་ངོ་ཞེས་ཀྱང་བརྗོད་པར་མི་ནུས་།",
            "ལྡོག་པ་ཐ་དད་རྟོག་པས་བརྟགས་པ་",
            "ཡིན་གྱི་དོན་ལ་མེད་པའི་ཕྱིར་རོ། །",
            " གཉིས་པ་ལྟར་།",
            "ཇི་སྟེ་ངོ་བོ་ཐ་དད་པ་ཉིད་ཡིན་ན་ཡང་",
            "ལྷན་ཅིག་ཉིད་དུ་ཇི་ལྟར་འགྱུར་།",
            ""
        ],
        [
            "དེའི་ཁྱབ་པ་ནི། ",
            "དངོས་པོ་ཐ་དད་ཡུལ་དུས་གཅིག་པར་",
            "འགལ་བའི་ཕྱིར་ཏེ་གཟུགས་ཅན་དང་",
            "ཤེས་པའི་དངོས་པོ་ཐ་དད་ཡུལ་གོ་ས་",
            "གཅིག་དང་རྒྱུད་ཅིག་ཏུ་མི་རུང་།",
            "དངོས་པོ་ལས་ཐ་དད་པའི་",
            "དུས་མ་དམིགས་པའི་ཕྱིར་རོ། །",
            "ཡང་དེ་གཉི་ག་ཧ་ཅང་ཐལ་བས་དགག་པ་ནི། ",
            "གལ་ཏེ་ངོ་བོ་གཅིག་པུ་ཞིག་ལ་",
            "ལྷན་ཅིག་འདོད་ནགྲོགས་གཞན་མེད་པར་",
            "ལྷས་བྱིན་གཅིག་པུར་གནས་པ་ཡང་",
            "ལྷན་ཅིག་དེར་འགྱུར་རོ། །",
            "ཡང་གལ་ཏེ་ངོ་བོ་ཐ་དད་པ་ལ་ལྷན་ཅིག་འདོད་།",
            "ཤར་ནུབ་ཀྱི་རིའི་རྟ་དང་བ་ལང་ལྟར་",
            "ཕན་ཚུན་གྲོགས་སུ་མེད་པར་ཐ་དད་དུ་",
            "གནས་པ་ཡང་ལྷན་ཅིག་དེར་འགྱུར་རོ་ཞེས་པའོ།། ",
            "གཉིས་པ་༼ཐ་དད་པ་ལ་ལྷན་ཅིག་",
            "བྱེ་བྲག་ཏུ་དགག་པ་༽ལ་གསུམ་།",
            "དེ་གཉིས་ཐ་དད་པར་མ་གྲུབ་པས་",
            "ལྷན་ཅིག་ཏུ་མི་འགྲུབ་པ་དང༌། ",
            "ཐ་དད་པར་གྲུབ་ན་"
        ],
        [
            "རང་བཞིན་དུ་",
            "བསྒྲུབ་པ་ལ་ལྷན་ཅིག་དོན་མེད་པ་དང༌། ",
            "ཐ་དད་ལྷན་ཅིག་ལ་ལྟོས་ན་ཕན་ཚུན་བརྟེན་པའོ།།",
            "དང་པོ་༼དེ་གཉིས་ཐ་དད་པར་མ་གྲུབ་པས་",
            "ལྷན་ཅིག་ཏུ་མི་འགྲུབ་པ་༽ནི། ",
            "གལ་ཏེ་ཐ་དད་ལྷན་ཅིག་ན།། ",
            "ཅི་གོ་འདོད་ཆགས་ཆགས་པ་དག །",
            " ཐ་དད་ཉིད་དུ་གྲུབ་འགྱུར་རམ། །",
            " དེས་ན་དེ་གཉིས་ལྷན་ཅིག་འགྱུར།། ",
            "གལ་ཏེ་ངོ་བོ་ཐ་དད་ལ་ལྷན་ཅིག་འདོད་ན་",
            "འདོད་ཆགས་དང་ཆགས་པ་དག་",
            "ཕན་ཚུན་ལྟོས་མེད་ཀྱི་ཐ་དད་དུ་གྲུབ་།",
            "དེས་ན་དེ་གཉིས་ལྷན་ཅིག་ཏུ་འགྱུར་བ་ཞིག་ན་",
            "ཅི་གོ་འདོད་ཆགས་དང་ནི་ཆགས་པ་དག་",
            "ཕན་ཚུན་ལྟོས་མེད་ཀྱི་ཐ་དད་ཉིད་དུ་",
            "གྲུབ་འགྱུར་རམ་སྟེ་མ་གྲུབ་པས་",
            "ལྷན་ཅིག་ཏུ་མི་འགྲུབ་ཅེས་སྦྱར་བར་བྱའོ།། ",
            "གཉིས་པ་༼ཐ་དད་གྲུབ་ན་",
            ""
        ],
        [
            "རང་བཞིན་དུ་བསྒྲུབ་པ་ལ་",
            "ལྷན་ཅིག་དོན་མེད་པ་༽ནི། ",
            "གལ་ཏེ་འདོད་ཆགས་ཆགས་པ་དག །",
            " ཐ་དད་ཉིད་དུ་གྲུབ་གྱུར་ན། ",
            "དེ་དག་ལྷན་ཅིག་ཉིད་དུ་ནི། །",
            " ཅི་ཡི་ཕྱིར་ན་ཡོངས་སུ་རྟོག། ",
            "གལ་ཏེ་ཐ་དད་པར་མ་གྲུབ་པ་ལ་",
            "ལྷན་ཅིག་མི་རུང་བས་འདོད་ཆགས་དང་ནི་",
            "ཆགས་པ་དག་ཕན་ཚུན་ལྟོས་མེད་ཀྱི་",
            "ཐ་དད་ཉིད་དུ་གྲུབ་པར་འདོད་པར་གྱུར་།",
            "དེ་ལྟར་གྲུབ་པ་ཉིད་ན་རང་བཞིན་དུ་",
            "འགྲུབ་པའི་ཕྱིར་འདོད་ཆགས་དང་",
            "ཆགས་པ་དེ་དག་རང་བཞིན་དུ་",
            "བསྒྲུབ་པ་ལ་ལྷན་ཅིག་ཉིད་དུ་ནི། ",
            "ཅི་ཡི་ཕྱིར་ན་ཡོངས་སུ་རྟོག་པར་བྱེད་དེ",
            "སྔར་དེ་གཉིས་སྔ་ཕྱིར་མི་རུང་བས་",
            "རང་བཞིན་མེད་དོ་ཞེས་བསྟན་པ་།",
            "དེ་ལྟ་ནའང་དེ་གཉིས་ལྷན་ཅིག་ཏུ་",
            "ཡོད་པས་རང་བཞིན་དུ་ཡོད་དོ་ཞེས་དང༌། ",
            "ཕན་ཚུན་ལྟོས་མེད་ཀྱི་ཐ་དད་དུ་",
            "མ་གྲུབ་པ་ལ་ལྷན་ཅིག་མི་རུང་བས་",
            "དེ་ལྟར་གྲུབ་པར་ཡང་ཁྱོད་ཀྱིས་ཁས་བླངས་པ་ཡིན་ནོ།།",
            ""
        ],
        [
            "དེའི་ཕྱིར་དེ་ལྟར་གྲུབ་པ་ཉིད་ན་",
            "རང་བཞིན་དུ་གྲུབ་པའི་ཕྱིར་",
            "དེ་གཉིས་ཐ་དད་དུ་གྲུབ་པས་ལྷན་ཅིག་ཏུ་ཡོད་།",
            "ལྷན་ཅིག་ཏུ་ཡོད་པས་རང་བཞིན་དུ་ཡོད་དོ་ཞེས་",
            "དེ་གཉིས་རང་བཞིན་དུ་བསྒྲུབ་པ་ལ་",
            "བར་གྱི་ལྷན་ཅིག་དོན་མེད་དོ།། ",
            "གསུམ་པ་༼ཐ་དད་ལྷན་ཅིག་ལ་",
            "ལྟོས་ན་ཕན་ཚུན་བརྟེན་པ་༽ནི། ",
            "ཐ་དད་གྲུབ་པར་མ་གྱུར་པས། །",
            " དེ་ཕྱིར་ལྷན་ཅིག་འདོད་བྱེད་ན།། ",
            "ལྷན་ཅིག་རབ་ཏུ་བསྒྲུབ་པའི་ཕྱིར། །",
            " ཐ་དད་ཉིད་དུ་ཡང་འདོད་དམ། །",
            " ཐ་དད་དངོས་པོ་མ་གྲུབ་པས། ། ",
            "ལྷན་ཅིག་དངོས་པོ་འགྲུབ་མི་འགྱུར།། ",
            "ཐ་དད་དངོས་པོ་གང་ཡོད་ན།། ",
            "ལྷན་ཅིག་དངོས་པོར་འདོད་པར་བྱེད།།",
            ""
        ],
        [
            "ལྷན་ཅིག་དོན་མེད་པར་མི་འགྱུར་ཏེ་",
            "དེ་ལ་མ་ལྟོས་པར་ཐ་དད་ཉིད་གྲུབ་པར་",
            "མ་གྱུར་པས་ཐ་དད་དེ་བསྒྲུབ་པའི་ཕྱིར་",
            "ལྷན་ཅིག་དེའི་སྒྲུབ་བྱེད་དུ་འདོད་པར་བྱེད་ན་ནི། ",
            "གཅིག་ཉིད་ལྷན་ཅིག་ཉིད་མེད་།",
            "ཞེས་པའི་ཚུལ་གྱིས་ཐ་དད་པར་",
            "མ་གྲུབ་པ་ལ་ལྷན་ཅིག་ཉིད་མི་རུང་བས། ",
            "ལྷན་ཅིག་རབ་ཏུ་བསྒྲུབ་པའི་ཕྱིར། །",
            "ཐ་དད་པ་ཉིད་དེའི་སྒྲུབ་བྱེད་དུ་ཡང་",
            "འདོད་དམ་སྟེ་འདོད་པར་བྱ་དགོས་པས་",
            "ཐ་དད་དང་ལྷན་ཅིག་གྲུབ་པ་",
            "ཕན་ཚུན་བརྟེན་པར་འགྱུར་རོ། །",
            "དེའི་ཕྱིར་ཐ་དད་དངོས་པོ་གང་ཡོད་ན",
            "ལྷན་ཅིག་དངོས་པོ་འདོད་པར་",
            "བྱེད་དེ་ཐ་དད་ལ་ལྟོས་ནས་",
            "ལྷན་ཅིག་མི་འགྲུབ་ཅེས་པའོ།།",
            "ཇི་ལྟར་ཞེ་།",
            ""
        ],
        [
            "སྔར་བཤད་པ་ལྟར་སྒྲུབ་བྱེད་ཐ་དད་ཉིད་ཀྱང་",
            "བསྒྲུབ་བྱ་ལྷན་ཅིག་ལ་ལྟོས་པས་ན་",
            "སྒྲུབ་བྱེད་ཐ་དད་ཀྱི་ངོ་བོ་སྔར་མ་གྲུབ་པས། ",
            "བསྒྲུབ་བྱ་ལྷན་ཅིག་དངོས་པོ་འགྲུབ་མི་འགྱུར་ཞེས་པའོ།།",
            "དེ་བཞིན་དུ་ལྷན་ཅིག་ལ་",
            "ལྟོས་ནས་ཐ་དད་མི་འགྲུབ་པ་ཡང༌། ",
            "ལྷན་ཅིག་དངོས་པོ་གང་ཡོད་ན།།",
            "ཐ་དད་དངོས་པོ་འདོད་པར་བྱེད།།",
            "ལྷན་ཅིག་དངོས་པོ་མ་གྲུབ་པས། །",
            "ཐ་དད་དངོས་པོ་འགྲུབ་མི་འགྱུར།།",
            "ཞེས་འདོན་པ་བསྒྱུར་བས་ཤེས་པར་བྱའོ།། ",
            "གཉིས་པ་དེ་ཆོས་གཞན་ལ་བསྒྲེ་བ་ནི། ",
            "དེ་ལྟར་འདོད་ཆགས་ཆགས་པ་དག །",
            " ལྷན་ཅིག་ལྷན་ཅིག་མིན་མི་འགྲུབ།།",
            ""
        ],
        [
            "འདོད་ཆགས་བཞིན་དུ་ཆོས་རྣམས་ཀུན། །",
            " ལྷན་ཅིག་ལྷན་ཅིག་མིན་མི་འགྲུབ།། ",
            "སྔར་བཤད་པའི་ཚུལ་དེ་ལྟར་རྣམ་པར་",
            "དཔྱད་ན་འདོད་ཆགས་དང་ཆགས་པ་དག་",
            "ལྷན་ཅིག་དང་ལྷན་ཅིག་མིན་པར་",
            "མི་འགྲུབ་པས་རང་བཞིན་མེད་དོ་ཞེས་པའོ།།",
            "འདོད་ཆགས་རྟེན་ཆགས་པ་དང་",
            "ལྷན་ཅིག་དང་ལྷན་ཅིག་མ་ཡིན་པར་",
            "མ་གྲུབ་པ་དེ་བཞིན་དུ། ",
            "ཉོན་མོངས་པ་ཞེ་སྡང་ལ་སོགས་པ་",
            "ལྟོས་བཅས་ཀྱི་ཆོས་རྣམས་ཀུན་",
            "རྟེན་སྡང་བ་ལ་སོགས་པ་རང་རང་གི་ལྟོས་པ་དང་",
            "ལྷན་ཅིག་དང་ལྷན་ཅིག་མིན་པར་མི་འགྲུབ་པས། ",
            "བརྟེན་ནས་འབྱུང་བའི་ཆོས་ཐམས་ཅད་",
            "རང་བཞིན་སྟོང་པ་ཉིད་དུ་གྲུབ་སྟེ",
            "གལ་ཏེ་ཞེ་སྡང་སྔ་རོལ་ན།།",
            "ཞེ་སྡང་མེད་པའི་སྡང་ཡོད་ན།།",
            ""
        ],
        [
            "ཞེས་ཐམས་ཅད་ལ་མཚུངས་པར་སྦྱར་བར་བྱའོ།། ",
            "གསུམ་པ་དོན་བསྡུ་བ་ནི། ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་",
            "འདོད་ཆགས་དང་ཆགས་པ་བརྟག་པ་།",
            "རབ་ཏུ་བྱེད་པ་དྲུག་པའི་རྣམ་པར་བཤད་པའོ།།།། ",
            "རབ་བྱེད་བདུན་པ། ",
            "འདུས་བྱས་བརྟག་པ། ",
            "འདུས་བྱས་ཀྱི་མཚན་ཉིད་བརྟག་པ་ལའང་",
            "གསུམ་ལས་འབྲེལ་དགོད་པ་།",
            "ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "གང་ཚེ་འདུས་བྱས་འདུས་མ་བྱས་དང་དཀར་ནག་ཆོས། །",
            " ཤེས་རབ་རྣམ་པར་བཤིགས་ནས་རྡུལ་ཙམ་མི་དམིགས་པ། །",
            " དེ་ཚེ་འཇིག་རྟེན་དག་ན་",
            "ཤེས་རབ་ཕ་རོལ་ཕྱིན་གྲངས་འགྲོ།། ",
            "ནམ་མཁའ་གང་ལའང་ཅུང་ཟད་མི་གནས་དེ་དང་འདྲ།།",
            ""
        ],
        [
            "ཞེས་དང༌། ",
            "ཏིང་ངེ་འཛིན་གྱི་རྒྱལ་པོའི་མདོ་ལས། ",
            "ཆོས་གང་འབྱུང་བ་མེད་ཅིང་འཇིག་པ་མེད།།",
            "གནས་པ་མེད་ཅིང་གནས་མེད་གནས་ཀྱིས་དབེན།།",
            "སྒྱུ་མའི་རང་བཞིན་རྟག་ཏུ་སྙིང་པོ་མེད།།",
            "ཅེས་པ་ལ་སོགས་པ་གསུངས་པའི་",
            "དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་།",
            "ཕུང་པོ་ཁམས་དང་སྐྱེ་མཆེད་འདུས་བྱས་ཀྱི་",
            "རང་བཞིན་ཅན་དག་ནི་ཡོད་པ་ཉིད་།",
            "སྤྲིན་ཆེན་པོའི་མདོ་ལས། ",
            "དགེ་སློང་དག་གསུམ་པོ་འདི་དག་ནི་",
            "འདུས་བྱས་ཀྱི་མཚན་ཉིད་དག་།",
            ""
        ],
        [
            "འདུས་བྱས་ནི་སྐྱེ་བ་དང་འཇིག་པ་དང༌། ",
            "གནས་པ་ལས་གཞན་དུ་འགྱུར་བར་",
            "ཡང་མངོན་ནོ་ཞེས་གསུངས་པས། ",
            "དེ་དག་འདུས་བྱས་སུ་མཚོན་པའི་",
            "མཚན་ཉིད་སྐྱེ་གནས་འཇིག་པ་",
            "རང་བཞིན་དུ་ཡོད་དོ་སྙམ་པ་།",
            "དེ་ངེས་དོན་དུ་གསུངས་པ་མ་ཡིན་།",
            "དེའི་མཚན་ཉིད་སྐྱེ་གནས་འཇིག་པ་ཉིད་",
            "རིགས་པས་མི་རུང་བའི་ཕྱིར་རོ་ཞེས་",
            "བསྟན་པའི་ཕྱིར་འདི་བཀོད་པའོ།། ",
            "༼གཉིས་པ་༽འདིའི་གཞུང་བཤད་པ་ལ་གསུམ་།",
            "འདུས་བྱས་ཀྱི་མཚན་ཉིད་ཡང་དག་པར་དགག་པ་དང༌། ",
            "དེས་གྲུབ་པའི་དོན་དང༌། ",
            "བཀག་པ་ལ་ལུང་དང་འགལ་བ་སྤང་བའོ།།",
            "དང་པོ་༼འདུས་བྱས་ཀྱི་མཚན་ཉིད་ཡང་དག་པར་",
            "དགག་པ་༽ལ་ཡང་སྐྱེ་གནས་འཇིག་པ་",
            "ཐུན་མོང་དུ་དགག་པ་དང༌། ",
            "སོ་སོར་དགག་པ་གཉིས་ལས། ",
            "དང་པོ་༼ཡང་སྐྱེ་གནས་འཇིག་པ་",
            "ཐུན་མོང་དུ་དགག་པ་༽ལ་གསུམ་།",
            ""
        ],
        [
            "འདུས་བྱས་ཡིན་མ་ཡིན་དང༌། ",
            "རེ་རེ་བ་དང་འདུས་པ་དང༌། ",
            "དེ་ལ་མཚན་ཉིད་གཞན་ཡོད་མེད་དུ་དཔྱད་པས་དགག་པའོ།།",
            "དང་པོ་༼འདུས་བྱས་ཡིན་མ་ཡིན་དཔྱད་པས་དགག་པ་༽ནི། ",
            "གལ་ཏེ་སྐྱེ་བ་འདུས་བྱས་ན།། ",
            "དེ་ལ་མཚན་ཉིད་གསུམ་ལྡན་འགྱུར།། ",
            "ཅི་སྟེ་སྐྱེ་བ་འདུས་མ་བྱས། །",
            " ཇི་ལྟར་འདུས་བྱས་མཚན་ཉིད་ཡིན།། ",
            "ཉན་ཐོས་བྱེ་བྲག་ཏུ་སྨྲ་བ་དག་བུམ་པ་",
            "འདུས་བྱས་སུ་མཚོན་པ་ལ་སྐྱེ་བ་དང་",
            "གནས་པ་དང་འཇིག་པ་དོན་གཞན་དུ་",
            "གྱུར་པ་ཞིག་དེའི་མཚན་ཉིད་དུ་སྨྲ་བ་།",
            "མཚན་གཞི་ལས་ངོ་བོ་གཞན་དུ་",
            "གྱུར་པའི་སྐྱེ་བ་ཞིག་དེ་འདུས་བྱས་སུ་",
            "མཚོན་པའི་མཚན་ཉིད་དུ་འདོད་པ་།",
            ""
        ],
        [
            "འདུས་བྱས་སམ་འདུས་མ་བྱས་ཤིག་དེའི་མཚན་ཉིད་དུ་རྟོག་།",
            "དེ་ལ་གལ་ཏེ་སྐྱེ་བ་འདུས་བྱས་ཡིན་ན་བུམ་པ་ལྟར་",
            "དེ་ལ་སྐྱེ་བ་ལ་སོགས་པའི་མཚན་ཉིད་གསུམ་དང་ལྡན་པར་འགྱུར་།",
            "ཁྱབ་པ་ནི་འདུས་བྱས་ཀྱི་ཆོས་ཐམས་ཅད་",
            "སྐྱེ་གནས་འཇིག་པ་གསུམ་ལ་",
            "མི་འཁྲུལ་བར་རང་ཉིད་ཀྱིས་ཁས་བླངས་།",
            "འདོད་པར་ནི་མི་ནུས་།",
            "དེ་ལྟ་ན་གཟུགས་ལ་སོགས་པ་ལྟར་",
            "འདུས་བྱས་ཀྱི་མཚན་གཞིར་འགྱུར་བས་",
            "དེའི་མཚན་ཉིད་ཡིན་པ་ཉམས་པའི་ཕྱིར་རོ། །",
            "ཇི་སྟེ་སྐྱེ་བ་འདུས་མ་བྱས་ཡིན་ན་",
            "ནམ་མཁའ་ལྟར་དེ་ཇི་ལྟར་",
            "འདུས་བྱས་ཀྱི་མཚན་ཉིད་ཡིན་ཏེ",
            ""
        ],
        [
            "ཁྱབ་པ་ནི་མཚན་ཉིད་དེ་མཚན་གཞི་དང་མཚོན་བྱ་ལ་མི་སྲིད་པས་",
            "མཚན་ཉིད་དུ་མི་རུང་བར་དགོངས་པའོ།།",
            "ལྷག་མ་གཉིས་པོ་ཡང༌། ",
            "གལ་ཏེ་གནས་པ་འདུས་བྱས་ན།།",
            "ཞེས་དང༌། ",
            "གལ་ཏེ་འཇིག་པ་འདུས་བྱས་ན།།",
            "ཞེས་འདོན་པ་བསྒྱུར་བས་བཀག་པར་བལྟའོ།། ",
            "གཉིས་པ་༼རེ་རེ་བ་དང་འདུས་པ་དཔྱད་པས་དགག་པ་༽ནི། ",
            "སྐྱེ་ལ་སོགས་གསུམ་སོ་སོ་ཡིས། །",
            " འདུས་བྱས་མཚན་ཉིད་བྱ་བར་ནི། །",
            " ནུས་མིན་གཅིག་ལ་དུས་གཅིག་ཏུ། །",
            " འདུས་པ་ཡང་ནི་ཇི་ལྟར་རུང༌། ། ",
            "ཡང་གསུམ་པོ་རེ་རེ་བའམ་འདུས་པ་ཞིག་",
            "དེའི་མཚན་ཉིད་དུ་རྟོག་།",
            "དང་པོ་ལྟར་།",
            ""
        ],
        [
            "སྐྱེ་ལ་སོགས་གསུམ་སོ་སོ་སྟེ་རེ་རེ་བ་ཡིས། ",
            "འདུས་བྱས་ཀྱི་མཚན་ཉིད་བྱ་བར་ནི་ནུས་པ་མིན་།",
            "འདུས་བྱས་ཆོས་གཉིས་གཉིས་དང་བྲལ་བས་",
            "འདུས་མ་བྱས་སུ་འགྱུར་བ་དང༌། ",
            "མ་སྐྱེས་པ་དང༌། ",
            "རང་དུས་སུ་མི་གནས་པ་དང༌། ",
            "རྟག་པ་དངོས་པོར་མི་རུང་བའི་ཕྱིར་རོ། །",
            "གཉིས་པ་ལྟར་།",
            "དངོས་པོ་གཅིག་ལ་དུས་གཅིག་ཏུ་",
            "དེ་གསུམ་འདུས་པར་ཡང་ནི་ཇི་ལྟར་འགྱུར་ཏེ་",
            "བྱ་བ་འགལ་བའི་ཕྱིར་སྣང་མུན་བཞིན་ནོ།། ",
            "གསུམ་པ་༼དེ་ལ་མཚན་ཉིད་གཞན་ཡོད་མེད་དུ་དཔྱད་པས་དགག་པ་༽ལ་གཉིས་ལས། ",
            "རེ་ཞིག་ཧ་ཅང་ཐལ་བ་དགོད་པ་ནི། ",
            "སྐྱེ་དང་གནས་དང་འཇིག་རྣམས་ལ།། ",
            "འདུས་བྱས་མཚན་ཉིད་གཞན་ཞིག་ནི། །",
            " གལ་ཏེ་ཡོད་ན་ཐུག་མེད་འགྱུར།། ",
            "མེད་ན་དེ་དག་འདུས་བྱས་མིན།།",
            ""
        ],
        [
            "གཞན་ཡང་གལ་ཏེ་སྐྱེ་དང་གནས་དང་",
            "འཇིག་རྣམས་ལ་ཡང་འདུས་བྱས་ཀྱི་མཚན་ཉིད་སྐྱེ་གནས་འཇིག་པ་གཞན་ཞིག་ནི་ཡོད་།",
            "དེ་ལའང་འདུས་བྱས་ཀྱི་མཚན་ཉིད་གཞན་ཡོད་དགོས་པས་",
            "འདུས་བྱས་ཀྱི་མཚན་ཉིད་ཐུག་པ་མེད་པར་འགྱུར་།",
            "དེ་ལྟ་ན་མཐར་ཕྱི་མ་མ་གྲུབ་པས་སྔ་མ་གྲུབ་པར་མི་འགྱུར་རོ། །",
            "འོན་ཏེ་སྐྱེ་གནས་འཇིག་པ་ལ་འདུས་བྱས་ཀྱི་",
            "མཚན་ཉིད་སྐྱེ་གནས་འཇིག་པ་གཞན་མེད་ན་",
            "དེ་དག་འདུས་བྱས་མིན་པས་དེའི་མཚན་ཉིད་དུ་མི་རུང་ངོ༌།། ",
            "གཉིས་པ་ཉེས་སྤོང་གི་ལན་དགག་པ་།",
            "ཐལ་བ་དང་པོ་དང༌། ",
            "གཉིས་པའི་ལན་དགག་པ་གཉིས་ལས། ",
            "༼དང་པོ་ལ་ལན་དང་དགག་པ་གཉིས་།༽ ",
            "དང་པོ་༼ཐལ་བ་དང་པོའི་ལན་༽ནི། ",
            "སྐྱེ་བའི་སྐྱེ་བས་རྩ་བ་ཡི། །",
            " སྐྱེ་བ་འབའ་ཞིག་སྐྱེད་པར་བྱེད།།",
            ""
        ],
        [
            "རྩ་བའི་སྐྱེ་བས་སྐྱེ་བ་ཡི། །",
            " སྐྱེ་བའང་སྐྱེད་པར་བྱེད་པ་ཡིན།། ",
            "མང་པོས་བཀུར་བ་ཁ་ཅིག་མཚན་ཉིད་སྐྱེ་གནས་འཇིག་པ་ལ་",
            "སྐྱེ་བའི་སྐྱེ་བ་ལ་སོགས་པ་མཚན་ཉིད་གཞན་གསུམ་ཡོད་པས་ཉེས་པ་གཉིས་པ་མེད་།",
            "ཐུག་པ་མེད་པར་ཡང་མི་འགྱུར་།",
            "མཚན་ཉིད་དང་རྗེས་སུ་མཐུན་པའི་",
            "མཚན་ཉིད་རྣམས་ཕན་ཚུན་མཚོན་པའམ་སྒྲུབ་པར་བྱེད་པའི་ཕྱིར་རོ། །",
            "འདི་ལྟར་མཚན་གཞི་དེ་ཉིད་དང༌། ",
            "མཚན་ཉིད་གསུམ་དང༌། ",
            "རྗེས་སུ་མཐུན་པའི་མཚན་ཉིད་གསུམ་སྟེ་ཆོས་བདུན་ཡོད་པ་ལས། ",
            "སྐྱེ་བའི་སྐྱེ་བས་རྩ་བ་ཡི་སྐྱེ་བ་འབའ་ཞིག་སྐྱེད་པར་བྱེད་ལ",
            "རྩ་བའི་སྐྱེ་བས་སྐྱེ་བ་ཡི་སྐྱེ་བ་ལ་སོགས་པ་",
            "རང་ཉིད་ལས་གཞན་པ་དྲུག་སྐྱེད་པར་བྱེད་པ་ཡིན་ནོ།།",
            "དེ་ལ་སྐྱེ་བའི་སྐྱེ་བ་ནི་སྐྱེ་བ་རང་ཉིད་སྐྱེད་པའི་སྐྱེ་བའི་བྱ་བ་དང༌། ",
            "རྩ་བའི་སྐྱེ་བ་ནི་སྐྱེ་བ་ལས་མ་གཏོགས་པའི་",
            "ཆོས་གཞན་སྐྱེད་པའི་སྐྱེ་བའི་བྱ་བའོ།།",
            ""
        ],
        [
            "དེ་བཞིན་དུ་གནས་པའི་གནས་པས་རྩ་བའི་གནས་པ་ཉིད་དང༌། ",
            "རྩ་བའི་གནས་པས་ཆོས་གཞན་དྲུག་གནས་པར་བྱེད་།",
            "འཇིག་པའི་འཇིག་པས་རྩ་བའི་འཇིག་པ་ཉིད་དང༌། ",
            "རྩ་བའི་འཇིག་པས་ཆོས་གཞན་དྲུག་འཇིག་པར་བྱེད་པས་",
            "མཚན་ཉིད་གསུམ་དང་མཐུན་པའི་མཚན་ཉིད་གསུམ་གྱི་མཚན་གཞི་དང་",
            "ཆོས་བདུན་པོ་རེ་རེ་ཡང་དང་པོར་།",
            "བར་དུ་གནས་པར་།",
            "ཐ་མར་འཇིག་པར་བྱས་པ་།",
            "དེ་དག་འདུས་བྱས་སུ་མཚོན་ཞེས་སྨྲ་བས། ",
            "གཞི་མཚན་གཉིས་རྫས་ཐ་དད་དང༌། ",
            "བྱ་བྱེད་རང་དབང་བར་འདོད་པ་ཡིན་ནོ།།",
            "ཆོས་མངོན་པ་ལས། ",
            "མཚན་ཉིད་ལ་རྒ་བ་དང་བཞིར་ཕྱེ་།",
            ""
        ],
        [
            "དེ་དག་སྐྱེ་བའི་སྐྱེ་ལ་སོགས། །",
            "དེ་ཆོས་བརྒྱད་དང་གཅིག་ལ་།",
            "ཅེས་བཤད་།",
            "འདིར་གནས་པ་རྙིངས་པ་རྒ་བར་བརྗོད་པ་ཡིན་པས་",
            "དེ་རྒ་བ་གནས་པར་བསྡུས་པ་ཡིན་ནོ།།",
            "དེས་ན་འགྲེལ་བར་མཚན་ཉིད་བདུན། ",
            "རྗེས་སུ་མཐུན་པའི་མཚན་ཉིད་བདུན། ",
            "མཚན་གཞི་དང་ཆོས་བཅོ་ལྔར་ཕྱེ་ནས་",
            "དེ་ཆོས་བཅུ་བཞི་དང་གཅིག་ལ་འཇུག་ཅེས་པའི་",
            "དོན་དུ་འཆད་པ་ནི་རྩ་བའི་གཞུང་ན་མི་སྣང་ངོ༌། ། ",
            "༼གཉིས་པ་༽ཕན་ཚུན་བརྟེན་པའི་ཉེས་པས་དེ་སུན་དབྱུང་བ་།",
            "སྐྱེ་བའི་སྐྱེ་བས་རྩ་བའི་སྐྱེ་བ་སྐྱེད་པར་མི་འཐད་པ་དང༌། ",
            "རྩ་བའི་སྐྱེ་བས་སྐྱེ་བའི་སྐྱེ་བ་སྐྱེད་པར་མི་འཐད་པ་དང༌། ",
            "དེ་གཉི་གའི་ལན་དགག་པ་གསུམ་ལས། ",
            "དང་པོ་༼སྐྱེ་བའི་སྐྱེ་བས་རྩ་བའི་སྐྱེ་བ་སྐྱེད་པར་མི་འཐད་པ་༽ནི། ",
            "གལ་ཏེ་ཁྱོད་ཀྱི་སྐྱེ་བའི་སྐྱེས།།",
            ""
        ],
        [
            "རྩ་བའི་སྐྱེ་བ་སྐྱེད་བྱེད་ན།། ",
            "ཁྱོད་ཀྱི་རྩ་བས་མ་བསྐྱེད་དེས། །",
            " དེ་ནི་ཇི་ལྟར་སྐྱེད་པར་བྱེད།། ",
            "གལ་ཏེ་ཁྱོད་ཀྱི་ལྟར་ན་སྐྱེ་བའི་སྐྱེ་བས་",
            "རྩ་བའི་སྐྱེ་བ་སྐྱེད་པར་བྱེད་།",
            "ཁྱོད་འདོད་པའི་སྐྱེ་བའི་སྐྱེ་བ་ཆོས་ཅན། ",
            "དེས་རྩ་བའི་སྐྱེ་བ་དེ་ནི་ཇི་ལྟར་སྐྱེད་པར་བྱེད་།",
            "དེའི་སྔར་མ་གྲུབ་པའི་ཕྱིར་རོ། །",
            "དེ་ཉིད་ཇི་ལྟར་ཞེ་།",
            "དེ་རྩ་བའི་སྐྱེ་བ་ལ་ལྟོས་པས་དེའི་སྔར་རྩ་བའི་སྐྱེ་བས་",
            "མ་བསྐྱེད་པའི་ཕྱིར་རོ་ཞེས་རྟགས་སུ་སྦྱར་རོ། །",
            " གཉིས་པ་༼རྩ་བའི་སྐྱེ་བས་སྐྱེ་བའི་སྐྱེ་བ་སྐྱེད་པར་མི་འཐད་པ་༽ནི། ",
            "གལ་ཏེ་ཁྱོད་ཀྱི་རྩ་བ་ཡིས། །",
            " བསྐྱེད་པ་དེ་ཡིས་རྩ་བསྐྱེད་།",
            ""
        ],
        [
            "དེས་མ་བསྐྱེད་པའི་རྩ་བ་དེས། །",
            " དེ་ནི་ཇི་ལྟར་སྐྱེད་པར་བྱེད།། ",
            "གལ་ཏེ་ཁྱོད་ཀྱི་ལྟར་ན་རྩ་བའི་སྐྱེ་བ་ཡིས་",
            "སྐྱེད་པ་ཡི་སྐྱེ་བའི་སྐྱེ་བ་དེ་ཡིས་རྩ་བའི་སྐྱེ་བ་སྐྱེད་པས་ཉེས་པ་དེ་མེད་དོ་སྙམ་།",
            "དེ་ལྟ་ནའང་རྩ་བའི་སྐྱེ་བ་ཆོས་ཅན། ",
            "དེས་སྐྱེ་བའི་སྐྱེ་བ་དེ་ནི་ཇི་ལྟར་སྐྱེད་པར་བྱེད་།",
            "དེའི་སྔར་མ་གྲུབ་པའི་ཕྱིར་རོ། །",
            "དེ་ཉིད་ཇི་ལྟར་ཞེ་།",
            "དེ་སྐྱེ་བའི་སྐྱེ་བ་ལ་ལྟོས་པས་",
            "དེའི་སྔར་སྐྱེ་བའི་སྐྱེ་བ་དེས་མ་བསྐྱེད་པའི་ཕྱིར་རོ་ཞེས་པའོ།། ",
            "གསུམ་པ་༼དེ་གཉི་གའི་ལན་དགག་པ་༽ནི། ",
            "གལ་ཏེ་མ་སྐྱེས་པ་དེ་ཡིས། །",
            " དེ་སྐྱེད་པར་ནི་བྱེད་ནུས་ན།།",
            ""
        ],
        [
            "ཁྱོད་ཀྱི་སྐྱེ་བཞིན་པ་དེ་ཡིས། །",
            " དེ་སྐྱེད་པར་ནི་འདོད་ལ་རག། ",
            "གལ་ཏེ་ཁོ་བོ་ཅག་དུས་གསུམ་རྫས་སུ་འདོད་པས་",
            "སྐྱེ་བའི་སྐྱེ་བའི་སྔར་དེས་མ་བསྐྱེད་ཀྱང་མ་འོངས་པ་ན་",
            "རྩ་བའི་སྐྱེ་བ་སྐྱེ་བཞིན་པ་ཡོད་པས། ",
            "དེ་སྐྱེ་བའི་སྐྱེ་བ་སྐྱེད་པར་བྱེད་ལ་",
            "སྐྱེ་བའི་སྐྱེ་བ་དེས་རྩ་བའི་སྐྱེ་བ་མ་འོངས་པ་ན་",
            "ཡོད་པ་དེ་ཉིད་ད་ལྟར་དུ་སྐྱེད་པར་བྱེད་དོ་སྙམ་ན",
            "སྐྱེ་བཞིན་པ་དེ་སྐྱེ་ལ་ཕྱོགས་པས་ཡོད་མིན་ཞིང༌།།",
            "ཞེས་པའི་ཚུལ་གྱིས་སྐྱེ་བཞིན་པ་ནི་མ་སྐྱེས་ཤིང་མེད་པ་ཡིན་པས། ",
            "སྤྱིར་རང་ཉིད་མ་སྐྱེས་ཤིང་མེད་པ་དེ་ཡིས་",
            "མ་སྐྱེས་པ་གཞན་དེ་སྐྱེད་པར་ནི་བྱེད་ནུས་ན་",
            "ཁྱོད་ཀྱི་རྩ་བའི་སྐྱེ་བ་སྐྱེ་བཞིན་པ་མ་འོངས་ཤིང་མེད་པ་",
            "དེ་ཡིས་སྐྱེ་བའི་སྐྱེ་བ་དེ་སྐྱེད་པར་ནི་འདོད་ལ་",
            ""
        ],
        [
            "རག་ན",
            "མོ་གཤམ་གྱི་བུ་མོས་དེའི་བུ་ལྟར་རང་ཉིད་མ་སྐྱེས་ཤིང་མེད་པའི་",
            "མ་སྐྱེས་པ་གཞན་སྐྱེས་པར་མི་ནུས་པའི་ཕྱིར། ",
            "རྩ་བའི་སྐྱེ་བ་སྐྱེ་བཞིན་པས་སྐྱེ་བའི་",
            "སྐྱེ་བ་མི་རིགས་སོ་ཞེས་པའི་དོན་ཏོ།།",
            "ཡང་སྐྱེ་བའི་སྐྱེ་བ་སྐྱེ་བཞིན་པ་མ་འོངས་པ་ན་ཡོད་པས་",
            "རྩ་བའི་སྐྱེ་བ་སྐྱེད་པ་ལའང་དེ་བཞིན་དུ་བརྗོད་པར་བྱའོ།།",
            "ཡང་ལྷག་མ་གཉིས་པོ་ལའང༌། ",
            "གལ་ཏེ་ཁྱོད་ཀྱི་གནས་པའི་གནས། །",
            " རྩ་བའི་གནས་པས་གནས་བྱེད་ན།། ",
            "ཁྱོད་ཀྱི་རྩ་བས་མི་གནས་དེས། །",
            " དེ་ནི་ཇི་ལྟར་གནས་པར་བྱེད།། ",
            "ཅེས་དང༌། ",
            "གལ་ཏེ་ཁྱོད་ཀྱི་འཇིག་པའི་།",
            ""
        ],
        [
            "རྩ་བའི་འཇིག་པས་འཇིག་བྱེད་ན།།",
            "ཞེས་འདོན་པ་བསྒྱུར་བས་བཀག་པར་བལྟའོ།། ",
            "༼གཉིས་པ་༽ཐལ་བ་གཉིས་པའི་ལན་དགག་པ་ལ་གཉིས་ལས། ",
            "དང་པོ་༼ལན་༽ནི། ",
            "ཇི་ལྟར་མར་མེ་རང་དང་གཞན། ། ",
            "སྣང་བར་བྱེད་པ་དེ་བཞིན་དུ། །",
            " སྐྱེ་བའང་རང་དང་གཞན་གྱི་དངོས། །",
            " གཉིས་ཀ་སྐྱེད་པར་བྱེད་ཡིན་ན། ",
            "ཡང་ཁ་ཅིག་སྐྱེ་གནས་འཇིག་པ་ལ་འདུས་བྱས་ཀྱི་",
            "མཚན་ཉིད་སྐྱེ་གནས་འཇིག་པ་གཞན་མེད་པས་ཐུག་མེད་དུ་མི་འགྱུར་།",
            "འདུས་མ་བྱས་སུ་ཡང་མི་འགྱུར་ཏེ་",
            "ཇི་ལྟར་མར་མེ་སྣང་བའི་རང་བཞིན་ཡིན་པས་",
            "རང་དང་གཞན་གཉི་ག་སྣང་བར་བྱེད་པ་དེ་བཞིན་དུ། ",
            "སྐྱེ་བའི་བྱ་བའང་སྐྱེ་བའི་རང་བཞིན་ཡིན་པའི་ཕྱིར་",
            "རང་དང་དེ་ལས་གཞན་གྱི་འདུས་བྱས་ཀྱི་",
            "དངོས་པོ་གཉི་ག་སྐྱེད་པར་བྱེད་པ་ཡིན་པའི་ཕྱིར་རོ། །",
            "དེ་བཞིན་དུ། ",
            "གནས་པའང་རང་དང་གཞན་གྱི་དངོས། །",
            "གཉི་ག་གནས་པར་བྱེད་པ་ཡིན།།",
            ""
        ],
        [
            "ཅེས་དང༌། ",
            "འཇིག་པའང་རང་དང་གཞན་གྱི་དངོས། །",
            "གཉི་ག་འཇིག་པར་བྱེད་པ་ཡིན།།",
            "ཅེས་སྦྱར་བར་བྱའོ།། ",
            "༼གཉིས་པ་༽འདི་སུན་དབྱུང་བ་ལ་གཉིས་།",
            "དཔེ་མ་གྲུབ་པ་དང༌། ",
            "དོན་མི་འཐད་པའོ།།",
            "དང་པོ་༼དཔེ་མ་གྲུབ་པ་༽ལ་ཁྱབ་བྱེད་མི་དམིགས་པའི་རྟགས་དང༌། ",
            "ཧ་ཅང་ཐལ་བས་དགག་པ་གཉིས་ལས། ",
            "དང་པོ་༼ཁྱབ་བྱེད་མི་དམིགས་པའི་རྟགས་༽ནི། ",
            "མར་མེ་དང་ནི་གང་དག་ན།། ",
            "དེ་འདུག་པ་ན་མུན་པ་མེད།།",
            ""
        ],
        [
            "མར་མེས་ཅི་ཞིག་སྣང་བར་བྱེད།། ",
            "མུན་པ་སེལ་བས་སྣང་བྱེད་ཡིན།། ",
            "གང་ཚེ་མར་མེ་སྐྱེ་བཞིན་པ། །",
            " མུན་པ་དང་ནི་ཕྲད་མེད་ན།། ",
            "ཇི་ལྟར་མར་མེ་སྐྱེ་བཞིན་པས། །",
            " མུན་པ་སེལ་བར་བྱེད་པ་ཡིན།། ",
            "མར་མེ་ཕྲད་པ་མེད་པར་ཡང༌། །",
            " གལ་ཏེ་མུན་པ་སེལ་བྱེད་ན།། ",
            "འཇིག་རྟེན་ཀུན་ན་གནས་པའི་མུན། ། ",
            "འདི་ན་གནས་པ་དེས་སེལ་འགྱུར།།",
            ""
        ],
        [
            "རྣམ་པར་དཔྱད་ན་མར་མེས་རང་དང་",
            "གཞན་སྣང་བར་བྱེད་པའི་དཔེ་ཉིད་མ་གྲུབ་།",
            "འདི་ལྟར་མར་མེས་ཆོས་ཅན། ",
            "རང་དང་གཞན་ཅི་ཞིག་སྣང་བར་བྱེད་།",
            "རང་གཞན་ལ་མུན་པ་མ་བསལ་བའི་ཕྱིར་རོ། །",
            "རྟགས་མ་གྲུབ་པ་མ་ཡིན་ཏེ་",
            "སྣང་མུན་ཡུལ་གཅིག་ཏུ་འགལ་བས་",
            "མར་མེ་དང་ནི་གཞན་ཡུལ་གང་དག་ན་མར་མེ་དེ་འདུག་པ་ན་",
            "བསལ་བྱའི་མུན་པ་མེད་པའི་ཕྱིར་རོ། །",
            "མུན་པ་མ་བསལ་ཡང་སྣང་བྱེད་ཡིན་པ་ཅི་འགལ་སྙམ་ན",
            "འཇིག་རྟེན་ན་མུན་པ་སེལ་བས་སྣང་བྱེད་དུ་བརྗོད་པ་ཡིན་ནོ།།",
            "གལ་ཏེ་སྐྱེས་ཟིན་པའི་མར་མེས་མུན་པ་མི་སེལ་བ་དེ་ལྟ་ནའང༌། ",
            "སྐྱེ་བཞིན་པའི་མར་མེས་རང་དང་གཞན་ལ་མུན་པ་སེལ་བ་ཡིན་ནོ་",
            "ཞེས་ཀྱང་བརྟག་པར་མི་ནུས་ཏེ",
            ""
        ],
        [
            "སྔར་བཤད་པ་ལྟར་",
            "སྣང་མུན་ཡུལ་དུས་གཅིག་ཏུ་འགལ་བས་ན་",
            "གང་གི་ཚེའམ་གང་གི་ཕྱིར་",
            "མར་མེ་སྐྱེ་བཞིན་པ་མུན་པ་དང་ནི་ཕྲད་པ་མེད་པ་དེའི་ཕྱིར་།",
            "མར་མེ་སྐྱེ་བཞིན་པས་",
            "ཇི་ལྟར་མུན་པ་སེལ་བར་བྱེད་པ་ཡིན་ཏེ་",
            "བསྐལ་པའི་ཡུལ་ན་གནས་པའི་མུན་པ་ལྟར་",
            "རྣམ་པ་ཐམས་ཅད་དུ་སེལ་བར་མི་བྱེད་དོ",
            "་ཞེས་པའོ།།",
            "གལ་ཏེ་ཕྲད་པ་མེད་པར་ཡང་མུན་པ་སེལ་བར་བྱེད་ན་",
            "ཅི་སྟོ་ཁྱབ་པ་མང་ངོ་",
            "ཞེ།",
            "དེ་ལྟ་ན་འདི་ན་གནས་པའི་མར་མེ་ཆོས་ཅན། ",
            "དེས་གླིང་བར་གྱི་ལ་སོགས་པ་",
            "འཇིག་རྟེན་ཀུན་ན་གནས་པའི་མུན་པ་ཐམས་ཅད་སེལ་བར་འགྱུར་།",
            "མ་ཕྲད་པར་ཁྱད་པར་མེད་པའི་ཕྱིར། ",
            "ཡུལ་འདི་ནི་གནས་པའི་མུན་པ་བཞིན་ནོ།།",
            "ཇི་སྟེ་མ་ཕྲད་པར་མཚུངས་ཀྱང་",
            "དེས་བསལ་དུ་རུང་བའི་ཡུལ་ན་གནས་པ་སེལ་གྱི་",
            "དེ་མ་ཡིན་པ་མི་སེལ་བ་མི་འགལ་།",
            ""
        ],
        [
            "མིག་གིས་གཟུགས་མ་ཕྲད་པར་མཐོང་ཡང་",
            "མཐོང་དུ་རུང་བ་ན་གནས་པ་མཐོང་གི་",
            "མི་རུང་བ་ན་གནས་པ་མི་མཐོང་བ་བཞིན་ནོ་",
            "སྙམ།",
            "དཔེ་དོན་གཉི་ག་དཔྱད་ན་མི་རུང་།",
            "མ་ཕྲད་པར་མཚུངས་པ་ལ་བསལ་བ་དང་",
            "མཐོང་བར་རུང་མི་རུང་ཉིད་མི་འཐད་པའི་ཕྱིར་།",
            "ཇི་ལྟར་ཡུལ་ཐག་རིང་བ་དང་",
            "ཉེ་ཡང་རྫས་གཞན་གྱིས་ཆོད་པ་ན་",
            "གནས་པ་མ་ཕྲད་པས་བསལ་བ་དང་",
            "མཐོང་བར་མི་རུང་བ་ལྟར་",
            "ཉེ་བ་དང་མ་ཆོད་པ་ན་གནས་པ་ཡང་བསལ་བ་དང་",
            "མཐོང་བར་མི་རུང་སྟེ་མ་ཕྲད་པའི་ཕྱིར་རོ། །",
            "དེ་ལ་དེ་ལྟར་སྣང་བ་ལ་སོགས་པ་",
            "ལན་དུ་མི་རུང་བའི་ཚུལ་ནི་སྔར་བཤད་ཟིན་ཏོ།། ",
            "གཉིས་པ་ཧ་ཅང་ཐལ་བ་ནི། ",
            "མར་མེ་རང་དང་གཞན་གྱི་དངོས། ། ",
            "གལ་ཏེ་སྣང་བར་བྱེད་འགྱུར་ན།། ",
            "མུན་པའང་རང་དང་གཞན་གྱི་དངོས། །",
            " སྒྲིབ་པར་འགྱུར་བར་ཐེ་ཚོམ་མེད།།",
            ""
        ],
        [
            "གལ་ཏེ་མར་མེ་སྣང་བྱེད་ཡིན་པས་",
            "རང་དང་གཞན་གྱི་དངོས་པོ་གཉི་ག་སྣང་བར་བྱེད་པར་འགྱུར་།",
            "མུན་པ་ཡང་སྒྲིབ་བྱེད་ཡིན་པས་ཐེ་ཚོམ་མེད་པར་",
            "རང་དང་གཞན་གྱི་དངོས་པོ་གཉི་ག་སྒྲིབ་པར་འགྱུར་རོ། །",
            "དེ་ལྟར་འདོད་ན་",
            "མུན་པས་བདག་ཉིད་སྒྲིབ་པའི་ཕྱིར་",
            "དེ་མཐོང་བར་མི་འགྱུར་བ་ཞིག་།",
            "འཇིག་རྟེན་གྱི་མངོན་སུམ་གྱིས་",
            "མུན་པའི་རྡུལ་ཕྲ་རབ་མཐོང་བས་ན་དེ་ལ་རང་སྒྲིབ་མེད་།",
            "མུན་པ་ལྟར་མར་མེ་ལ་ཡང་",
            "རང་གཞན་སྣང་བ་མེད་དོ་",
            "ཞེས་པའོ།།",
            "ཇི་སྐད་དུ་འཕགས་པ་དཀོན་མཆོག་བརྩེགས་པ་ལས། ",
            "དཔེར་ན་ཁྱིམ་དུ་མི་འགའ་ལ་ལ་ཡིས། །",
            " ཡུན་རིང་ལོན་ནས་མར་མེ་བུས་བྱས་ན།།",
            ""
        ],
        [
            "དེ་ལ་མུན་པ་བདག་གནས་རིང་ལོན་གྱིས། །",
            " འདི་ནས་མི་འགྲོ་སྙམ་དུ་སེམས་པ་མེད།། ",
            "མར་མེ་བྱུང་ན་མུན་པ་མུན་ནག་ལ།། ",
            "མེད་པར་མི་འགྱུར་བ་ཡི་ནུས་པ་མེད།། ",
            "མར་མེར་བརྟེན་ནས་མུན་པ་མེད་པར་འགྱུར།། ",
            "གཉི་གའང་སྟོང་ལ་རློམ་སེམས་ཅི་ཡང་མེད།། ",
            "ཅེས་གསུངས་པ་ལྟ་བུའོ།།",
            ""
        ],
        [
            "༼གཉིས་པ་༽དོན་མི་འཐད་པ་།",
            "སྐྱེ་བས་རང་དང་གཞན་སྐྱེད་པ་དགག་པ་གཉིས་ལས། ",
            "དང་པོ་",
            "༼སྐྱེ་བས་རང་སྐྱེད་དགག་པ་༽ནི། ",
            "སྐྱེ་བ་འདི་ནི་མ་སྐྱེས་པས། །",
            " རང་གི་བདག་ཉིད་ཇི་ལྟར་སྐྱེད།། ",
            "ཅི་སྟེ་སྐྱེས་པས་སྐྱེད་བྱེད་ན།། ",
            "སྐྱེས་ན་ཅི་ཞིག་བསྐྱེད་དུ་ཡོད།། ",
            "སྐྱེ་བས་རང་སྐྱེད་པར་བྱེད་ན་རང་སྐྱེས་པའམ་མ་སྐྱེས་པ་ཞིག་གིས་སྐྱེད་པར་བྱེད་།",
            "དང་པོ་ལྟར་།",
            ""
        ],
        [
            "སྐྱེ་བ་འདི་ནི་ཆོས་ཅན། ",
            "རང་གི་བདག་ཉིད་ཇི་ལྟར་སྐྱེད་པར་བྱེད་།",
            "རང་ཉིད་མ་སྐྱེས་པའི་ཕྱིར་ཞེས་པ་།",
            "མ་སྐྱེས་པ་ལ་ནམ་མཁའི་མེ་ཏོག་ལྟར་ངོ་བོ་མེད་པས་",
            "རང་ཉིད་སྐྱེད་པའི་མཐུ་མེད་པར་དགོངས་པའོ།།",
            "ཇི་སྟེ་རང་སྐྱེས་པས་སྐྱེད་པར་བྱེད་དོ་",
            "སྙམ།",
            "སྐྱེ་བ་དེ་ཆོས་ཅན། ",
            "ཅི་ཞིག་བསྐྱེད་དུ་ཡོད་།",
            "སྐྱེས་ཟིན་པའི་ཕྱིར་རོ་",
            "ཞེས་པ་སྟེ་གྲུབ་ཟིན་བསྒྲུབ་མི་དགོས་པར་དགོངས་པའོ།།",
            ""
        ],
        [
            "གཉིས་པ་༼གཞན་སྐྱེད་པ་དགག་པ་།",
            "ལས་ལ་དུས་གསུམ་དུ་དཔྱད་པས་དང༌། ",
            "སྐྱེ་བ་ལ་སྐྱེ་བ་གཞན་ཡོད་མེད་དུ་དཔྱད་པས་དགག་པ་གཉིས་ལས། ",
            "དང་པོ་",
            "༼ལས་ལ་དུས་གསུམ་དུ་དཔྱད་པས་༽ལ་གསུམ་།",
            "དུས་གསུམ་གྱི་ལས་ལ་སྐྱེ་བ་སྤྱིར་དགག་པ་དང༌། ",
            "བྱེ་བྲག་ཏུ་སྐྱེ་བཞིན་པ་སྐྱེ་བ་དགག་པ་དང༌། ",
            "དེ་ལ་རྟེན་འབྱུང་མི་རུང་བ་སྤང་བའོ།།",
            "དང་པོ་",
            "༼དུས་གསུམ་གྱི་ལས་ལ་སྐྱེ་བ་སྤྱིར་དགག་པ་༽ནི། ",
            "སྐྱེས་དང་མ་སྐྱེས་སྐྱེ་བཞིན་པ། །",
            " ཇི་ལྟ་བུར་ཡང་མི་སྐྱེད་པ། །",
            " དེ་ནི་སོང་དང་མ་སོང་དང༌། །",
            " བགོམ་པས་རྣམ་པར་བཤད་པ་ཡིན།། ",
            "སྐྱེ་བའི་བྱ་བ་དོན་གཞན་དེས་འདུས་བྱས་ཀྱི་ཆོས་བུམ་པ་ལྟ་བུ་གཞན་སྐྱེད་ན་དེས་སྐྱེས་པའམ། ",
            "མ་སྐྱེས་པའམ། སྐྱེ་བཞིན་པ་ཞིག་སྐྱེད་།",
            ""
        ],
        [
            "དེ་ལ། ",
            "སྐྱེས་དང་མ་སྐྱེས་སྐྱེ་བཞིན་པ། །",
            "ཇི་ལྟ་བུར་ཡང་མི་སྐྱེད་པ། །",
            "དེ་ནི་སོང་དང་མ་སོང་དང༌། །",
            "བགོམ་པ་རྣམ་པར་བཤད་པ་ཡིན།།",
            "ཅེས་པ་།",
            "སྔར་འགྲོ་བའི་བྱ་བ་ལས་ལ་",
            "དུས་གསུམ་དུ་དཔྱད་པས་བཀག་པ་ལྟར། ",
            "སྐྱེ་བའང་ལས་ལ་དུས་གསུམ་དུ་དཔྱད་།",
            "སྐྱེ་བའི་བྱ་བ་འགགས་པ་དང༌། ",
            "མ་སྐྱེས་པ་དང༌། ",
            "དེ་གཉིས་ལས་མ་གཏོགས་པའི་སྐྱེ་བཞིན་པ་མ་དམིགས་པས་",
            "མི་འཐད་པར་དགོངས་པའོ།། ",
            "གཉིས་པ་༼བྱེ་བྲག་ཏུ་སྐྱེ་བཞིན་པ་སྐྱེ་བ་དགག་པ་།",
            "རྟེན་མེད་པའི་སྐྱེ་བའི་བྱ་བ་མེད་པས་སྐྱེ་བཞིན་པ་མེད་པ་དང༌། ",
            "དེའི་ལན་དགག་པ་གཉིས་ལས། ",
            "དང་པོ་༼རྟེན་མེད་པའི་སྐྱེ་བའི་བྱ་བ་མེད་པས་",
            "སྐྱེ་བཞིན་པ་མེད་པ་༽ནི། ",
            "གང་ཚེ་སྐྱེ་བ་ཡོད་པ་ན།།",
            ""
        ],
        [
            "སྐྱེ་བཞིན་འདི་འབྱུང་མེད་པའི་ཚེ། །",
            " ཇི་ལྟར་སྐྱེ་ལ་བརྟེན་ནས་",
            "ནི། །",
            " སྐྱེ་བཞིན་ཞེས་ནི་བརྗོད་པར་བྱ།། ",
            "གལ་ཏེ་སྐྱེས་པ་དང་མ་སྐྱེས་པ་མི་སྐྱེའི་སྐྱེ་བཞིན་པ་སྐྱེ་།",
            "སྐྱེས་མ་སྐྱེས་ལས་གཞན་པའི་སྐྱེ་བཞིན་པ་མེད་པའང་མ་ཡིན་།",
            "སྐྱེ་བའི་བྱ་བ་དང་ལྡན་པ་ལས་",
            "བུམ་པ་སྐྱེ་བཞིན་པར་བརྗོད་ལ་",
            "དེ་སྐྱེ་བ་དོན་གཞན་གྱིས་སྐྱེད་པར་བྱེད་དོ་།",
            "གང་གི་ཚེ་སྐྱེ་བའི་བྱ་བ་འགའ་ཞིག་ཡོད་ན་",
            "དེ་དང་ལྡན་པས་བུམ་པ་སྐྱེ་བཞིན་པ་འདི་ཞེས་",
            "འབྱུང་ཞིང་རིགས་པ་ཞིག་།",
            ""
        ],
        [
            "སྐྱེ་བ་འདི་ནི་བྱེད་པོ་མེད་པར་རིགས་པའི་ངོ་བོའང་མིན།།",
            "ཅེས་པའི་ཚུལ་གྱིས་",
            "བུམ་པ་སྐྱེ་བཞིན་པའི་དུས་ན་",
            "སྐྱེ་བའི་བྱ་བའི་རྟེན་བུམ་པ་སྐྱེས་ནས་མེད་པས། ",
            "དེ་ལ་བརྟེན་པའི་བུམ་པ་སྐྱེ་བའི་བྱ་བ་མེད་པ་དེའི་ཚེ། ",
            "སྐྱེ་བའི་བྱ་བ་ལ་བརྟེན་ནས་",
            "བུམ་པ་སྐྱེ་བཞིན་པ་འདི་ཞེས་ནི་",
            "ཇི་ལྟར་བརྗོད་པར་བྱ་སྟེ་",
            "བུམ་པ་སྐྱེ་བཞིན་པ་ཉིད་མ་གྲུབ་པ་སྟེ་དེ་སྐྱེ་བ་དོན་གཞན་གྱིས་སྐྱེད་པར་མི་འཐད་དོ་",
            "ཞེས་པའོ།། ",
            "གཉིས་པ་༼དེའི་ལན་དགག་པ་༽ནི། ",
            "གལ་ཏེ་དངོས་པོ་མ་སྐྱེས་པ། །",
            " འགའ་ཞིག་གང་ན་ཡོད་གྱུར་ན།།",
            ""
        ],
        [
            "དེ་ནི་སྐྱེ་འགྱུར་དངོས་པོ་དེ།། ",
            "མེད་ན་ཅི་ཞིག་སྐྱེ་བར་འགྱུར།། ",
            "ཁ་ཅིག་དུས་གསུམ་རྫས་སུ་ཡོད་པས་",
            "སྐྱེ་བཞིན་པའི་བུམ་པའང་",
            "མ་འོངས་པ་ན་ཡོད་ལ་དེའི་ཕྱིར་",
            "དེ་ལ་སྐྱེ་བའི་བྱ་བ་བརྟེན་པའི་སྒོ་ནས་",
            "ད་ལྟ་བར་སྐྱེ་བར་འགྱུར་རོ་",
            "སྙམ་ན",
            "ཚིགས་བཅད་གཅིག་གི་འོག་གི་གལ་ཏེ་",
            "བུམ་པ་ལྟ་བུའི་དངོས་པོ་མ་སྐྱེས་པ་འགའ་ཞིག་",
            "མ་འོངས་པའི་གནས་སྐབས་གང་ན་ཡོད་པར་གྱུར་ན་",
            "དེ་ལ་སྐྱེ་བའི་བྱ་བ་རྟེན་དུ་རུང་བས་",
            "དེ་ནི་སྐྱེ་བར་འགྱུར་བ་ཞིག་།",
            ""
        ],
        [
            "མ་འོངས་པའི་དངོས་པོ་དེ་",
            "ནམ་མཁའི་མེ་ཏོག་ལྟར་མ་སྐྱེས་ཤིང་",
            "བདག་ཉིད་མ་ཐོབ་པའི་ཕྱིར་",
            "ཅི་ཞིག་སྐྱེ་བར་འགྱུར་ཏེ་རྟེན་མེད་པས་",
            "སྐྱེ་བའི་བྱ་བ་འཇུག་པར་འགལ་བའི་ཕྱིར་རོ། །",
            "ཇི་སྟེ་བུམ་པ་སྐྱེ་བཞིན་པའི་དུས་ན་",
            "བུམ་པ་མེད་ཀྱང་དེ་མ་ཡིན་པ་ཞིག་ལ་",
            "བུམ་པ་སྐྱེ་བའི་བྱ་བ་འཇུག་པས་",
            "དེ་སྐྱེས་ནས་བུམ་པར་འགྱུར་རོ་",
            "སྙམ་ནམ་ཡིན་ཏེ་",
            "ཆོས་གཞན་ལ་སྐྱེ་བའི་བྱ་བ་བརྟེན་པས་",
            "ཆོས་གཞན་སྐྱེ་བར་འགལ་བའི་ཕྱིར་རོ། །",
            " གསུམ་པ་༼དེ་ལ་རྟེན་འབྱུང་མི་རུང་བ་སྤང་བ་༽ནི། ",
            "རྟེན་ཅིང་འབྱུང་བ་གང་ཡིན་པ། །",
            " དེ་ནི་ངོ་བོ་ཉིད་ཀྱིས་ཞི།། ",
            "དེའི་ཕྱིར་སྐྱེ་བཞིན་ཉིད་དང་ནི། །",
            " སྐྱེ་བ་ཡང་ནི་ཞི་བ་ཉིད། །",
            " རང་གི་སྡེ་པ་དག་བཅོམ་ལྡན་འདས་ཀྱིས། ",
            "འདི་ན་བདག་གམ་སེམས་ཅན་མེད།།",
            "ཆོས་འདི་དག་ནི་རྒྱུ་དང་བཅས།།",
            ""
        ],
        [
            "ཞེས་པའི་ཚུལ་གྱིས་མུ་སྟེགས་པས་བརྟགས་པའི་རྟག་གཅིག་རང་དབང་ཅན་གྱི་གང་ཟག་གིས་སྟོང་པའི་རྟེན་ཅིང་འབྲེལ་པར་འབྱུང་བ་མི་རྟག་པ་ཆོས་ཙམ་དེ་ཁོ་ནར་བསྟན་པ་ཡིན་ལ",
            "ཁྱོད་ཀྱིས་ནི་གསུང་རབ་འཆད་པའི་སྒྱུ་ཐབས་ཀྱིས། ",
            "སྐྱེས་དང་མ་སྐྱེས་སྐྱེ་བཞིན་པ། །",
            "ཇི་ལྟ་བུར་ཡང་མི་སྐྱེད་པ། །",
            "ཞེས་དེ་བཞིན་གཤེགས་པ་བསྐྲུན་པའི་ཡུམ་རྟེན་ཅིང་འབྲེལ་པར་འབྱུང་བ་བཀག་པས་ཐམས་ཅད་མེད་པར་སྨྲ་བར་འགྱུར་རོ་ཞེ་།",
            "ཁོ་བོས་ཁྱེད་ཅག་གིས་བཏགས་པའི་རྟེན་ནས་འབྱུང་བ་རང་བཞིན་དུ་གྲུབ་པ་བཀག་མོད་ཀྱི། ",
            "དེ་ཉིད་ཀྱིས་མདོའི་དགོངས་པ་མ་བརྟགས་གཅིག་པུ་ན་ཉམས་དགའ་བ་ཀུན་རྫོབ་ཏུ་རྟེན་ཅིང་འབྲེལ་པར་འབྱུང་བ་གསལ་བར་བྱས་པ་ཡིན་ཏེ",
            "རང་བཞིན་རྒྱུ་དང་རྐྱེན་དག་ལས། །",
            "འབྱུང་བར་རིགས་པ་མ་ཡིན་ནོ།།",
            "ཞེས་འཆད་པའི་ཚུལ་གྱིས་རང་བཞིན་མེད་པ་ལ་ཐ་སྙད་དུ་རྒྱུ་རྐྱེན་གྱི་བཅོས་མ་རུང་ཞིང་ཡོད་ན་",
            "དེ་མི་རུང་བའི་ཕྱིར་རོ། །",
            "དེ་ཉིད་ཀྱི་ཕྱིར་རྟེན་ཅིང་འབྲེལ་པར་འབྱུང་བ་གང་ཡིན་པ་དེ་ནི་ངོ་བོ་ཉིད་ཀྱིས་ཞི་བས་སྟོང་པ་ཉིད་ཡིན་ཏེ",
            ""
        ],
        [
            "ཇི་སྐད་དུ། ",
            "མདོ་ལས། ",
            "གང་ཞིག་རྐྱེན་ལས་སྐྱེས་པ་དེ་མ་སྐྱེས།། ",
            "དེ་ལ་སྐྱེ་བའི་རང་བཞིན་ཡོད་མ་ཡིན།། ",
            "རྐྱེན་ལ་རག་ལས་གང་དེ་སྟོང་པར་བཤད།། ",
            "ཅེས་དང༌། ",
            "བློ་གྲོས་ཆེན་པོ། ",
            "རང་བཞིན་གྱིས་མ་སྐྱེས་པ་ལ་དགོངས་ནས་ངས་ཆོས་ཐམས་ཅད་སྐྱེ་བ་མེད་པར་བཤད་དོ་",
            "ཞེས་གསུངས་པ་ལྟ་བུའོ།།",
            "དེའི་ཕྱིར་བསྐྱེད་བྱ་སྐྱེ་བཞིན་པ་ཉིད་དང་ནི་སྐྱེད་བྱེད་སྐྱེ་བ་ཡང་ནི་རང་བཞིན་གྱིས་ཞི་བ་ཉིད་ཡིན་ནོ།། ",
            "གཉིས་པ་སྐྱེ་བ་ལ་སྐྱེ་བ་གཞན་ཡོད་མེད་དུ་དཔྱད་པས་དགག་པ་ནི། ",
            "གལ་ཏེ་སྐྱེ་བ་དེ་ཡིས་ནི། །",
            " སྐྱེ་བཞིན་པ་ནི་སྐྱེད་བྱེད་ན།།",
            ""
        ],
        [
            "སྐྱེ་བ་དེ་ནི་སྐྱེ་བ་ལྟ། ། ",
            "གང་ཞིག་གིས་ནི་སྐྱེད་པར་བྱེད།། ",
            "གལ་ཏེ་སྐྱེ་བ་གཞན་ཞིག་གིས། །",
            " དེ་སྐྱེད་ཐུག་པ་མེད་པར་འགྱུར།། ",
            "ཅི་སྟེ་སྐྱེ་བ་མེད་སྐྱེ་ན།། ",
            "ཐམས་ཅད་དེ་བཞིན་སྐྱེ་བར་འགྱུར།། ",
            "གལ་ཏེ་ཁྱོད་ཀྱི་ལུགས་ཀྱིས་སྐྱེ་བའི་བྱ་བ་དོན་གཞན་དེ་ཡིས་ནི་བུམ་པ་སྐྱེ་བཞིན་པ་ནི་སྐྱེད་པར་བྱེད་།",
            "སྐྱེ་བ་དོན་གཞན་དེ་ནི་སྐྱེ་བ་ལྟར་རང་ངམ་གཞན་གང་ཞིག་གིས་ནི་སྐྱེད་པར་།",
            ""
        ],
        [
            "དེ་ལ་གལ་ཏེ་སྐྱེ་བ་དེ་སྐྱེ་བ་གཞན་ཞིག་གིས་སྐྱེད་པར་འདོད་ན་",
            "དེ་སྐྱེད་པ་ལའང་སྐྱེ་བ་གཞན་དགོས་པས་ཐུག་པ་མེད་པར་འགྱུར་།",
            "ཇི་སྟེ་སྐྱེ་བ་སྐྱེ་བ་གཞན་མེད་པར་སྐྱེ་ན་དེ་བཞིན་དུ་སྐྱེ་བས་བསྐྱེད་བྱའི་དངོས་པོ་ཐམས་ཅད་ཀྱང་སྐྱེ་བ་དོན་གཞན་མེད་པར་སྐྱེ་བར་འགྱུར་ཏེ་",
            "དངོས་པོ་ཡིན་པའི་ཕྱིར་སྐྱེ་བ་བཞིན་ནོ་སྙམ་དུ་དགོངས་པའོ།།",
            "དེ་ལྟར་སྐྱེ་བས་རང་གཞན་སྐྱེད་པ་བཀག་པ་ཉིད་ཀྱིས་གནས་པས་རང་གཞན་གཉི་ག་གནས་པར་བྱེད་པ་དང༌། ",
            "འཇིག་པས་རང་གཞན་གཉི་ག་འཇིག་པར་བྱེད་པའང་སྔར་གྱི་འདོན་པ་བསྒྱུར་བས་བཀག་པར་བལྟའོ།།",
            "དེ་ལྟར་འདུས་བྱས་ཀྱི་མཚན་ཉིད་གསུམ་ཐུན་མོང་དུ་བཀག་།",
            "༼གཉིས་པ་༽སོ་སོར་དགག་པ་ལ་གསུམ་ལས། ",
            "དང་པོ་སྐྱེ་བ་དགག་པ་།",
            ""
        ],
        [
            "སྔར་བཤད་པ་དྲན་པར་བྱ་བ་དང༌། ",
            "མ་བཤད་པའི་རིགས་པ་གཉིས་ལས། ",
            "དང་པོ་༼སྔར་བཤད་པ་དྲན་པར་བྱ་བ་༽ནི། ",
            "རེ་ཞིག་ཡོད་དང་མེད་པ་ཡང༌། །",
            " སྐྱེ་བར་རིགས་པ་མ་ཡིན་ཞིང༌། ",
            "ཡོད་མེད་ཉིད་ཀྱང་མ་ཡིན་ཞེས། །",
            " གོང་དུ་བསྟན་པ་ཉིད་ཡིན་ནོ།། ",
            "ཞེས་རེ་ཞིག་ཡོད་དང་མེད་པ་ཡང༌། །",
            "སྐྱེ་བར་རིགས་པ་མ་ཡིན་ཞིང༌།།",
            "ཡོད་མེད་ཉིད་ཀྱང་མ་ཡིན་ཞེས། །",
            "གོང་དུ་རྐྱེན་བརྟག་པར། ",
            "མེད་དམ་ཡོད་པའི་དོན་ལ་ཡང༌། །",
            "རྐྱེན་དུ་རུང་བ་མ་ཡིན་ནོ།།",
            "ཞེས་དང༌། ",
            "གང་ཚེ་ཆོས་ནི་ཡོད་པ་དང༌། །",
            "མེད་དང་ཡོད་མེད་མི་འགྲུབ་པ། །",
            "ཞེས་བསྟན་ཟིན་པ་ཉིད་ཡིན་ནོ་ཞེས་པའོ།། ",
            "གཉིས་པ་༼མ་བཤད་པའི་རིགས་པ་༽ནི། ",
            "དངོས་པོ་འགག་བཞིན་ཉིད་ལ་ནི། །",
            " སྐྱེ་བ་འཐད་པར་མི་འགྱུར་རོ། །",
            " གང་ཞིག་འགག་བཞིན་མ་ཡིན་པ། །",
            " དེ་ནི་དངོས་པོར་མི་འཐད་དོ།།",
            ""
        ],
        [
            "སྐྱེ་བ་འདི་དངོས་པོ་དུས་གཉིས་པར་འགག་བཞིན་པའམ་དེ་མ་ཡིན་པ་ཞིག་ལ་རྟོག",
            "དང་པོ་ལྟར་ན། ",
            "དངོས་པོ་འགག་བཞིན་ཉིད་ལ་ནི། །སྐྱེ་བ་འཐད་པར་མི་འགྱུར་ཏེ།།",
            "སྐྱེ་བའི་བྱ་བ་དང་འགལ་བ་འགག་པའི་བྱ་བ་ཡོད་པའི་ཕྱིར་དང༌། ",
            "ཡང་ན་འགག་བཞིན་པའི་དངོས་པོ་མ་འགགས་པར་ཡོད་པའི་ཕྱིར་རོ། །",
            "གཉིས་པ་ལྟར་ཡང་མི་རུང་སྟེ་གང་ཞིག་དུས་གཉིས་པར་འགག་བཞིན་པ་མ་ཡིན་པ་དེ་ནི། ",
            "གང་གི་རང་བཞིན་འཇིག་མེད་པ། །",
            "དེ་ལ་མཁས་རྣམས་རྟག་ཅེས་བརྗོད།།",
            "ཅེས་པའི་ཚུལ་གྱིས་རྟག་པ་དང་འདུས་མ་བྱས་སུ་འགྱུར་བས་དངོས་པོར་མི་འཐད་པའི་ཕྱིར་རོ། །",
            "གལ་ཏེ་དང་པོ་ཉིད་ནས་འགག་བཞིན་པ་མ་ཡིན་ཡང་རྒྱུན་གྱི་མཐར་འཇིག་པས་དེ་ལྟར་མི་འགྱུར་རོ་ཞེས་ཀྱང་བརྗོད་པར་མི་ནུས་ཏེ",
            "གནས་པ་ལ་ནི་མི་སྲིད་དང༌། །",
            "དང་པོ་མི་འགྱུར་མཐར་མི་།",
            "ཅེས་པའི་ཚུལ་གྱིས་དང་པོ་ནས་དུས་གཉིས་པར་མི་སྡོད་པའི་རང་བཞིན་མ་ཡིན་ན་",
            ""
        ],
        [
            "གཉིས་སྡོད་ཀྱི་རང་བཞིན་ཐུག་མེད་དུ་འགྱུར་བས་རྒྱུན་གྱི་མཐར་ཡང་འཇིག་པར་འགལ་བའི་ཕྱིར་རོ། །",
            " གཉིས་པ་གནས་པ་དགག་པ་ལ་བཞི་ལས། ",
            "དང་པོ་སྐྱེ་བ་བཀག་པས་དགག་པ་ནི། ",
            "འོག་གི་དེ་ལྟར་འདུས་བྱས་ཀྱི་ཆོས་ལ་སྐྱེ་བ་བཀག་པས་མ་སྐྱེས་པའི་ཕྱིར་གང་ཞིག་གནས་པར་འགྱུར་ཏེ་",
            "ནམ་མཁའི་མེ་ཏོག་ལྟར་གང་ཡང་གནས་པར་མི་འགྱུར་རོ་ཞེས་པའོ།། ",
            "གཉིས་པ་ལས་ལ་དུས་གསུམ་དུ་དཔྱད་པས་དགག་པ་ནི། ",
            "དངོས་པོ་གནས་པ་མི་གནས་ཏེ།། ",
            "དངོས་པོ་མི་གནས་གནས་པ་མིན།། ",
            "གནས་བཞིན་པ་ཡང་མི་གནས་ཏེ།། ",
            "མ་སྐྱེས་གང་ཞིག་གནས་པར་འགྱུར།།",
            ""
        ],
        [
            "ཡང་གནས་པའི་བྱ་བ་དོན་གཞན་དེས་",
            "འདུས་བྱས་ཀྱི་དངོས་པོ་གནས་པར་བྱེད་།",
            "དེ་གནས་པའམ་མི་གནས་པའམ་གནས་བཞིན་པ་ཞིག་གནས་པར་བྱེད་།",
            "དེ་ལ་དངོས་པོ་གནས་པ་ནི་མི་གནས་ཏེ་",
            "གནས་པའི་བྱ་བ་འགགས་པའི་ཕྱིར་རོ། །",
            "དངོས་པོ་མི་གནས་པ་ཡང་གནས་པ་མིན་ཏེ་",
            "གནས་པའི་བྱ་བ་མ་སྐྱེས་པའི་ཕྱིར་རོ། །",
            "གནས་བཞིན་པ་ཡང་མི་གནས་།",
            "དེ་གཉིས་ལས་ཐ་དད་པའི་གནས་བཞིན་པ་མེད་པའི་ཕྱིར་དང༌། ",
            "གནས་པའི་བྱ་བ་གཉིས་སུ་ཐལ་བའི་ཕྱིར་རོ་",
            "ཞེས་པའོ།། ",
            "གསུམ་པ་འགག་བཞིན་ཡིན་མིན་ལ་",
            ""
        ],
        [
            "དཔྱད་པས་དགག་པ་ནི། ",
            "དངོས་པོ་འགག་བཞིན་ཉིད་ལ་ནི། །",
            " གནས་པ་འཐད་པར་མི་འགྱུར་རོ། །",
            " གང་ཞིག་འགག་བཞིན་མ་ཡིན་པ། །",
            " དེ་ནི་དངོས་པོར་མི་འཐད་དོ།། ",
            "དངོས་པོ་ཐམས་ཅད་དུས་ཀུན་ཏུ། །",
            " རྒ་དང་འཆི་བའི་ཆོས་ཡིན་ན།། ",
            "གང་དག་རྒ་དང་འཆི་མེད་པར། །",
            " གནས་པའི་དངོས་པོ་གང་ཞིག་ཡོད།། ",
            "ཡང་གནས་པ་འདི་དངོས་པོ་འགག་བཞིན་པའམ། ",
            "དེ་མ་ཡིན་པ་ཞིག་ལ་རྟོག",
            "དང་པོ་ལྟར་ན། ",
            "དངོས་པོ་འགག་བཞིན་ཉིད་ལ་ནི། །",
            "གནས་པ་འཐད་པར་མི་འགྱུར་ཏེ།།",
            "དེ་དང་འགལ་བ་འགག་པའི་བྱ་བ་ཡོད་པའི་ཕྱིར་རོ། །",
            "གཉིས་པ་ལྟར་ཡང་མི་རུང་།",
            ""
        ],
        [
            "གང་ཞིག་འགག་བཞིན་མ་ཡིན་པ། །",
            "སྐད་ཅིག་གཉིས་པར་སྡོད་པ་དེ་ནི་སྔར་བཤད་པ་ལྟར་ཕྱིས་ཀྱང་འགག་པར་མི་རུང་བས་དོན་བྱེད་ནུས་པའི་དངོས་པོར་མི་འཐད་པའི་ཕྱིར་རོ། །",
            "དེས།",
            "དངོས་པོ་ཐམས་ཅད་དུས་ཀུན་ཏུ། །",
            "རྒ་དང་འཆི་བའི་ཆོས་ཡིན་ན།།",
            "གང་དག་རྒ་དང་འཆི་མེད་པར། །",
            "གནས་པའི་དངོས་པོ་གང་ཞིག་ཡིན།།",
            "ཞེས་གསུངས་།",
            "སྐྱེས་དུས་ཉིད་ནས་སྐད་ཅིག་གཉིས་པར་སྡོད་པའི་གནས་པ་གཏན་མི་སྲིད་དོ་སྙམ་དུ་དགོངས་པའོ།།",
            "དངོས་པོའི་རྫས་སྐད་ཅིག་མ་ཡིན་པས་གནས་པ་མེད་ཀྱང༌། ",
            "རྒྱུན་ལ་ཡོད་དོ་ཞེས་ཀྱང་བསམ་པར་མི་བྱ་།",
            ""
        ],
        [
            "རྫས་སྐད་ཅིག་ལས་ངོ་བོ་ཐ་དད་པའི་རྒྱུན་མ་དམིགས་ཤིང༌། ",
            "ངོ་བོ་དབྱེར་མེད་ཡིན་ན་",
            "རྫས་ལྟར་རྒྱུན་ཡང་གནས་པར་འགལ་བའི་ཕྱིར་རོ། །",
            " བཞི་པ་གནས་པ་ལ་གནས་པ་གཞན་ཡོད་མེད་དུ་དཔྱད་པས་དགག་པ་ནི། ",
            "གནས་པ་གནས་པ་གཞན་དང་ནི། །",
            " དེ་ཉིད་ཀྱིས་ཀྱང་གནས་མི་རིགས། །",
            " ཇི་ལྟར་སྐྱེ་བ་རང་དང་ནི། །",
            " གཞན་གྱིས་བསྐྱེད་པ་མ་ཡིན་བཞིན། །",
            " ཡང་འདུས་བྱས་ཀྱི་དངོས་པོ་རྣམས་གནས་པ་དོན་གཞན་གྱིས་གནས་པར་བྱེད་ན",
            "གནས་པ་དེ་ཉིད་རང་ངམ་གཞན་གང་གིས་གནས་པར་།",
            "དེ་ལ་གནས་པ་གནས་པ་གཞན་དང་ནི། ",
            "དེ་ཉིད་ཀྱིས་ཀྱང་གནས་པར་མི་རིགས་།",
            "ཐུག་མེད་དུ་འགྱུར་བ་དང་རང་ལ་བྱ་བྱེད་འགལ་བའི་ཕྱིར། ",
            "ཇི་ལྟར་སྐྱེ་བ་རང་དང་ནི། །",
            "གཞན་གྱིས་བསྐྱེད་པ་མ་ཡིན་བཞིན། །",
            "ཞེས་པ་།",
            "གལ་ཏེ་གནས་པ་གཞན་ཞིག་གིས། །",
            "དེ་གནས་ཐུག་པ་མེད་པར་འགྱུར།།",
            ""
        ],
        [
            "ཞེས་དང༌། ",
            "གནས་པ་འདི་ནི་མི་གནས་པས། །",
            "རང་གི་བདག་ཉིད་ཇི་ལྟར་གནས། །",
            "ཞེས་པའམ། ཇི་སྟེ་གནས་མེད་དེ་གནས་ན། །",
            "ཐམས་ཅད་དེ་བཞིན་གནས་པར་འགྱུར།།",
            "ཞེས་འདོན་པ་བསྒྱུར་བསླའོ། །",
            "དེ་ཉིད་ཀྱི་ཕྱིར་ཏིང་ངེ་འཛིན་གྱི་རྒྱལ་པོའི་མདོ་ལས། ",
            "ཆོས་འདི་དག་ནི་མི་གནས་ཏེ།། ",
            "འདི་དག་ལ་ནི་གནས་ཡོད་མིན།། ",
            "གནས་མེད་གནས་པའི་སྒྲས་བརྗོད་ཀྱང༌། །",
            " རང་གི་ངོ་བོས་རྙེད་མ་ཡིན།། ",
            "ཅེས་གསུངས་པ་ཡིན་ནོ།།",
            ""
        ],
        [
            "གསུམ་པ་མི་རྟག་པ་དགག་པ་ལ་དྲུག་ལས། ",
            "༼དང་པོ་༽རྒྱུ་སྐྱེ་བ་བཀག་པས་དགག་པ་ནི། ",
            "འོག་གི་སྔར་སྐྱེ་བ་བཀག་པས་མ་སྐྱེས་པའི་ཕྱིར་གང་ཞིག་འགག་པར་འགྱུར་ཞེས་པའོ།། ",
            "༼གཉིས་པ་༽ལས་ལ་དུས་གསུམ་དུ་དཔྱད་པས་དགག་པ་ནི། ",
            "འགགས་པ་འགག་པར་མི་འགྱུར་ཏེ།། ",
            "མ་འགགས་པ་ཡང་འགག་མི་འགྱུར།། ",
            "འགག་བཞིན་པ་ཡང་དེ་བཞིན་མིན།། ",
            "འགགས་པ་འགག་པར་མི་འགྱུར་ཏེ་",
            "འགག་པའི་བྱ་བ་འགགས་ནས་མེད་པའི་ཕྱིར་རོ། །",
            "མ་འགགས་པ་ཡང་འགག་པར་མི་འགྱུར་ཏེ་",
            ""
        ],
        [
            "འགག་པའི་བྱ་བ་མ་སྐྱེས་པའི་ཕྱིར་དང༌། ",
            "ཕན་ཚུན་འགལ་བའི་ཕྱིར་རོ། །",
            "འགག་བཞིན་པ་ཡང་སྔ་མ་གཉིས་པོ་དེ་བཞིན་འགག་པར་འགྱུར་བ་མིན་ཏེ་",
            "གཉིས་པོ་ལས་གཞན་པའི་འགག་བཞིན་པ་མི་སྲིད་པའི་ཕྱིར་དང༌། ",
            "འགག་པའི་བྱ་བ་གཉིས་སུ་ཐལ་བའི་ཕྱིར་རོ་ཞེས་པའོ།། ",
            "གསུམ་པ་གནས་བཞིན་ཡིན་མ་ཡིན་ལ་དཔྱད་པས་དགག་པ་ནི། ",
            "རེ་ཞིག་དངོས་པོ་གནས་པ་ལ།། ",
            "འགག་པ་འཐད་པར་མི་འགྱུར་རོ། །",
            " དངོས་པོ་མི་གནས་པ་ལ་ཡང༌། །",
            " འགག་པ་འཐད་པར་མི་འགྱུར་རོ། །",
            " རེ་ཞིག་དངོས་པོ་གནས་བཞིན་པ་ལ་ནི་འགག་པ་འཐད་པར་མི་འགྱུར་ཏེ",
            "དེ་དང་འགལ་བ་གནས་པའི་བྱ་བ་ཡོད་པའི་ཕྱིར་རོ། །",
            "དངོས་པོ་གནས་བཞིན་མ་ཡིན་པའི། ",
            "མི་གནས་པ་ལ་ཡང་འགག་པ་འཐད་པར་མི་འགྱུར་ཏེ",
            "དེ་འདུས་མ་བྱས་སུ་འགྱུར་བས་དང༌། ",
            "རང་དུས་སུ་མི་གནས་པའི་ཆོས་མི་སྲིད་པས་དངོས་པོར་མི་རུང་བའི་ཕྱིར་རོ། །",
            " བཞི་པ་གནས་སྐབས་དེ་ཉིད་དམ་གཞན་གྱིས་འགག་པར་མི་འཐད་པ་ནི། ",
            "གནས་སྐབས་དེ་ཡིས་གནས་སྐབས་ནི། །",
            " དེ་ཉིད་འགག་པ་ཉིད་མི་འགྱུར།།",
            ""
        ],
        [
            "གནས་སྐབས་གཞན་གྱིས་གནས་སྐབས་ནི། །",
            " གཞན་ཡང་འགག་པ་ཉིད་མི་འགྱུར།། ",
            "གང་ཚེ་ཆོས་རྣམས་ཐམས་ཅད་ཀྱི། །",
            " སྐྱེ་བ་འཐད་པར་མི་འགྱུར་བ། །",
            " དེ་ཚེ་ཆོས་རྣམས་ཐམས་ཅད་ཀྱི། །",
            " འགག་པ་འཐད་པར་མི་འགྱུར་རོ། །",
            " ཡང་རྒྱུ་འགགས་ནས་འབྲས་བུ་འབྱུང་བར་འདོད་པ་།",
            "རྒྱུའི་གནས་སྐབས་དེ་ཉིད་ཀྱིས་སམ། ",
            "གཞན་འབྲས་བུའི་གནས་སྐབས་ཀྱིས་རྒྱུ་འགག་པར་བྱེད་།",
            "དང་པོ་རྒྱུ་འོ་མའམ་གཞོན་ནུ་ལྟ་བུའི་གནས་སྐབས་དེ་ཡིས་ནི་གནས་སྐབས་དེ་ཉིད་འགག་པ་ཉིད་དུ་མི་འགྱུར་ཏེ་",
            "རང་ལ་བྱ་བྱེད་འགལ་བའི་ཕྱིར་རོ། །",
            "གཉིས་པ་འབྲས་བུ་ཞོའམ་རྒན་པོ་ལྟ་བུའི་གནས་སྐབས་གཞན་གྱིས་ཀྱང་ནི་རྒྱུ་འོ་མ་དང་གཞོན་ནུ་ལྟ་བུའི་གནས་སྐབས་ནི། ",
            "གཞན་ཡང་འགག་པར་མི་འགྱུར་ཏེ་",
            "ཕན་ཚུན་མ་ཕྲད་པའི་ཕྱིར་ཚང་མང་དང་གངས་གོང་གི་ཚ་གྲང་བཞིན་ནོ་སྙམ་དུ་དགོངས་པའོ།།",
            ""
        ],
        [
            "དེ་ལྟ་ན་ཡང་",
            "རྒྱུ་འོ་མ་དང་",
            "གཞོན་ནུ་ལ་ནི་འགག་པ་ཡོད་པ་ཉིད་དེ་",
            "དེའི་འབྲས་བུ་ཞོ་དང་",
            "རྒན་པོ་སྐྱེ་བར་དམིགས་པའི་ཕྱིར་རོ་སྙམ་།",
            "གང་གི་ཚེ་སྔར་འབྲས་བུ་ཞོ་ལ་སོགས་པ་ཆོས་རྣམས་ཐམས་ཅད་ཀྱི། ",
            "སྐྱེ་བ་འཐད་པར་མི་འགྱུར་བར་བཤད་ཟིན་པ་དེའི་ཚེ་",
            "རྒྱུ་འོ་མ་ལ་སོགས་པའི་ཆོས་རྣམས་ཐམས་ཅད་ཀྱི་འགག་པའང་འཐད་པར་མི་འགྱུར་བར་",
            "གསལ་བར་བསྟན་པ་ཡིན་ནོ།། ",
            "ལྔ་པ་དངོས་པོ་དངོས་མེད་ལ་དཔྱད་པས་དགག་པ་ནི། ",
            "རེ་ཞིག་དངོས་པོ་ཡོད་པ་ལ།། ",
            "འགག་པ་འཐད་པར་མི་འགྱུར་རོ། །",
            " གཅིག་ཉིད་ན་ནི་དངོས་པོ་དང༌། །",
            " དངོས་པོ་མེད་པ་འཐད་པ་མེད།། ",
            "དངོས་པོ་མེད་པར་གྱུར་པ་ལའང༌། །",
            " འགག་པ་འཐད་པར་མི་འགྱུར་རོ། །",
            " མགོ་གཉིས་པ་ལ་ཇི་ལྟར་ནི། །",
            " གཅད་དུ་མེད་པ་དེ་བཞིན་ནོ།། ",
            "ཡང་འགག་པ་འདི་དངོས་པོ་ཡོད་པའམ་མེད་པ་ཞིག་ལ་རྟོག",
            ""
        ],
        [
            "དེ་ལ་རེ་ཞིག་དངོས་པོ་ཡོད་པ་ལ་འགག་པ་འཐད་པར་མི་འགྱུར་།",
            "རྟེན་དངོས་པོ་དེ་འགག་པ་དངོས་མེད་དང་གཅིག་ཉིད་ཡིན་ན་",
            "ནི་དངོས་པོར་མི་འཐད་ཅིང༌། ",
            "ཆོས་འགག་པ་དངོས་མེད་དེ་",
            "རྟེན་དངོས་པོ་དང་ངོ་བོ་གཅིག་ཡིན་ན་",
            "དངོས་པོ་མེད་པར་མི་འཐད་པའི་ཕྱིར་རོ་ཞེས་པའོ།།",
            "རྣམ་པ་གཅིག་ཏུ་ན་དེ་གཉིས་གཅིག་ཡིན་ན་",
            ""
        ],
        [
            "ཕན་ཚུན་འགལ་བའི་ཕྱིར་",
            "སྣང་བ་དང་མུན་པ་ལྟར་",
            "དངོས་པོ་ཡང་ཡིན་ལ་",
            "དངོས་པོ་མེད་པ་ཡང་ཡིན་པ་མི་འཐད་དོ་",
            "ཞེས་པའོ།།",
            "གཉིས་པ་དངོས་པོ་མེད་པར་གྱུར་པ་ལའང༌། ",
            "འགག་པ་འཐད་པར་མི་འགྱུར་།",
            "རྟེན་མེད་པའི་ཕྱིར་ནམ་མཁའི་རི་མོ་བཞིན་ནམ། ",
            "ཇི་ལྟར་མགོ་བོ་གཉིས་པ་མེད་པའི་སྲོག་ཆགས་ལ་",
            "དེ་གཅད་དུ་མེད་པ་བཞིན་ནོ་",
            "ཞེས་པའོ།། ",
            "དྲུག་པ་འགག་པ་ལ་འགག་པ་གཞན་ཡོད་མེད་དཔྱད་པས་དགག་པ་ནི། ",
            "འགག་པ་རང་གི་བདག་ཉིད་ཀྱིས། །",
            " ཡོད་མིན་འགག་པ་གཞན་གྱིས་མིན།། ",
            "ཇི་ལྟར་སྐྱེ་བ་རང་དང་ནི། །",
            " གཞན་གྱིས་སྐྱེད་པ་མ་ཡིན་བཞིན། ། ",
            "ཡང་འགག་པ་དོན་གཞན་དེ་",
            "འདུས་བྱས་ཀྱི་ཆོས་རྣམས་ཀྱི་འགག་བྱེད་དུ་འདོད་ན",
            ""
        ],
        [
            "ཅི་འགག་པ་དེ་རང་གི་བདག་ཉིད་ཀྱིས་སམ། ",
            "འགག་པ་གཞན་གྱིས་འགག་པར་།",
            "དེ་ལ་འགག་པ་རང་གི་བདག་ཉིད་ཀྱིས་ཡོད་མིན་འགག་པ་གཞན་གྱིས་མིན་།",
            "རང་ལ་བྱ་བྱེད་འགལ་བ་དང༌། ",
            "ཐུག་པ་མེད་པར་ཐལ་བར་འགྱུར་བའི་ཕྱིར་ཇི་ལྟར་སྔར་སྐྱེ་བ་རང་དང་ནི། ",
            "གཞན་གྱིས་བསྐྱེད་པ་མ་ཡིན་པར་བཤད་པ་བཞིན་ཞེས་པ་སྟེ་སྔ་མ་ལྟར་འདོན་པ་བསྒྱུར་བར་སླའོ།།",
            "འདིར་འགྲེལ་པས་ཉེས་པ་དེ་རང་གི་ཀུན་རྫོབ་ཀྱི་འཇིག་པ་ལ་མཚུངས་པ་སྤང་བ་དང༌། ",
            "འཇིག་པ་རྒྱུ་མེད་དགག་པ་དང༌། ",
            "རྒྱུ་བཅས་ལ་སྐྱོན་སྤང་བ་རྣམས་འཕྲོས་ནས་འཆད་པ་ནི་འགྲེལ་པ་ཉིད་ན་གསལ་ལོ། །",
            "དེ་ལྟར་འདུས་བྱས་ཀྱི་མཚན་ཉིད་ཡང་དག་པར་བཀག་ནས",
            "གཉིས་པ་དེས་གྲུབ་པའི་དོན་ནི། ",
            "སྐྱེ་དང་གནས་དང་འཇིག་པ་དག །",
            " མ་གྲུབ་ཕྱིར་ན་འདུས་བྱས་མེད།།",
            ""
        ],
        [
            "འདུས་བྱས་རབ་ཏུ་མ་གྲུབ་པས། །",
            " འདུས་མ་བྱས་ནི་ཇི་ལྟར་འགྲུབ།། ",
            "དེ་ལྟར་འདུས་བྱས་ཀྱི་མཚན་ཉིད་གསུམ་བཀག་ཀྱང་མཚན་གཞི་གཟུགས་དང་ཚོར་བ་ལ་སོགས་པ་ཕྱི་ནང་གི་དངོས་པོ་རྣམས་ཡོད་དོ་སྙམ་།",
            "མ་ཡིན་ཏེ་སྔར་བཤད་པའི་ཚུལ་གྱིས་མཚན་ཉིད་སྐྱེ་དང་གནས་དང་འཇིག་པ་རྣམས་རང་བཞིན་དུ་མ་གྲུབ་པའི་ཕྱིར་ན་",
            "འདུས་བྱས་ཀྱི་མཚན་གཞི་གཟུགས་ལ་སོགས་པའི་དངོས་པོ་རྣམས་ཀྱང་རང་བཞིན་མེད་པར་གྲུབ་པ་ཡིན་ནོ།།",
            "དེ་ལྟ་ན་ཡང་འདུས་མ་བྱས་ནི་ཡོད་དེ་མ་བཀག་པའི་ཕྱིར་རོ་སྙམ་།",
            "ཇི་སྐད་བཤད་པའི་ཚུལ་གྱིས་རྣམ་པར་དཔྱད་ན་འདུས་བྱས་ཡོད་པ་མ་ཡིན་།",
            "དེ་བཀག་པའི་འདུས་མ་བྱས་ནི་ཇི་ལྟར་འགྲུབ་སྟེ་",
            "དགག་བྱ་མེད་པའི་བཀག་པ་མི་འགྲུབ་པར་དགོངས་པའོ།།",
            ""
        ],
        [
            "ཇི་སྐད་དུ་ཏིང་ངེ་འཛིན་གྱི་རྒྱལ་པོའི་མདོ་ལས། ",
            "འདུས་བྱས་འདུས་མ་བྱས་ཀུན་དབེན་པ་སྟེ།། ",
            "དྲང་སྲོང་དེ་དག་ལ་ནི་རྣམ་རྟོག་མེད།། ",
            "འགྲོ་བ་ཀུན་ཏུ་འདུས་མ་བྱས་ཐོབ་པས། །",
            " ལྟ་བ་དག་ལས་ཁོར་མོར་རྣམ་པར་དབེན།། ",
            "ཞེས་གསུངས་པ་ལྟ་བུའོ།། ",
            "གསུམ་པ་བཀག་པ་ལ་ལུང་དང་འགལ་བ་སྤང་བ་ནི། ",
            "རྨི་ལམ་ཇི་བཞིན་སྒྱུ་མ་བཞིན། །",
            " དྲི་ཟའི་གྲོང་ཁྱེར་ཇི་བཞིན་དུ། །",
            " དེ་བཞིན་སྐྱེ་དང་དེ་བཞིན་གནས། །",
            " དེ་བཞིན་དུ་ནི་འཇིག་པ་གསུངས།། ",
            "གལ་ཏེ་",
            "དེ་ལྟར་སྐྱེ་གནས་འཇིག་པ་རང་བཞིན་དུ་མེད་།",
            ""
        ],
        [
            "སྤྲིན་ཆེན་པོ་སྟོང་ཕྲག་བཅུ་གཉིས་པའི་མདོ་ལས། ",
            "དགེ་སློང་དག་འདུས་བྱས་ནི་སྐྱེ་བར་ཡང་།",
            "འཇིག་པ་དང་གནས་པ་ལས་གཞན་དུ་འགྱུར་པར་ཡང་མངོན་ནོ་",
            "ཞེས་གསུངས་པ་དང་འགལ་ལོ་ཞེ་།",
            "དེ་སྐད་གསུངས་མོད་ཀྱི་དེ་དོན་དམ་སྟོན་པའི་ངེས་དོན་མ་ཡིན་།",
            "རྨི་ལམ་ན་དངོས་པོ་ལ་སྐྱེ་བ་མེད་ཀྱང་སྐྱེ་བར་སྣང་བ་ཇི་ལྟ་བ་དེ་བཞིན་དུ་འདུས་བྱས་ཀྱི་སྐྱེ་བ་དང༌། ",
            "སྒྱུ་མ་ལ་དངོས་པོ་ལ་གནས་པ་མེད་ཀྱང་གནས་པར་སྣང་བ་ཇི་ལྟ་བ་དེ་བཞིན་དུ་འདུས་བྱས་ཀྱི་གནས་པ་དང༌། ",
            "དྲི་ཟའི་གྲོང་ཁྱེར་ལ་དངོས་པོ་ལ་འཇིག་པ་མེད་ཀྱང་འཇིག་པར་སྣང་བ་ཇི་ལྟ་བ་དེ་བཞིན་དུ་འདུས་བྱས་ཀྱི་འཇིག་པ་གསུངས་པ་ཡིན་པས་མི་འགལ་ལོ་ཞེས་པའམ། ",
            "ཡང་ན་དཔེ་གསུམ་པོ་དེ་དག་རེ་རེ་ལའང་སྐྱེ་གནས་འཇིག་པ་དངོས་པོ་ལ་མེད་ཀྱང་སྐྱེ་གནས་འཇིག་པར་སྣང་བ་བཞིན། ",
            "འདུས་བྱས་ལའང་སྐྱེ་གནས་འཇིག་པ་དངོས་པོ་ལ་མེད་ཀྱང་",
            "བློ་འཁྲུལ་ངོར་སྐྱེ་གནས་འཇིག་པར་སྣང་བ་ཙམ་ལ་དགོངས་ནས་གསུངས་པ་ཡིན་ནོ་",
            "ཞེས་དཔེ་གསུམ་ཀ་ཐུན་མོང་གི་དཔེར་བྱའོ།། ",
            "དེ་ལྟ་ན་རབ་ཏུ་བྱེད་པ་འདིས་དངོས་སུ་འདུས་བྱས་དང་འདུས་མ་བྱས་དོན་དམ་པར་བཀག་ཅིང༌། ",
            "ཀུན་རྫོབ་ཏུ་རྨི་ལམ་སྒྱུ་མ་ལྟ་བུར་བསྟན་པས་ཆོས་ཐམས་ཅད་ཡང་དག་པར་རང་བཞིན་སྟོང་པ་ཉིད་དང༌། ",
            "ཀུན་རྫོབ་ཏུ་སྣང་བ་སྒྱུ་མ་ལྟ་བུར་གྲུབ་པ་ཡིན་ཏེ",
            ""
        ],
        [
            "དེ་གཉིས་ཀྱིས་མ་བསྡུས་པའི་ཆོས་མི་སྲིད་པའི་ཕྱིར་རོ། །",
            "དོན་འདི་ཉིད་ཏིང་ངེ་འཛིན་གྱི་རྒྱལ་པོའི་མདོ་ལས་ཀྱང༌། ",
            "ཆོས་གང་འབྱུང་བ་མེད་ཅིང་འཇིག་པ་མེད།། ",
            "འཆི་འཕོ་མེད་ཅིང་རྒ་བར་མི་འབྱུང་བ། །",
            " མི་ཡི་སེང་གེ་དེས་ནི་དེ་བསྟན་ཅིང༌། །",
            " སེམས་ཅན་བརྒྱ་ཕྲག་དག་ནི་དེ་ལ་བཀོད།། ",
            "ཅེས་དང༌། ",
            "འཇིག་རྟེན་མགོན་པོས་གནས་པ་དང༌། །",
            " སྐྱེ་བ་བསྟན་པ་མ་ཡིན་ཏེ།། ",
            "དེས་ན་དེ་ལྟའི་འཇིག་རྟེན་མགོན། །",
            " རིག་ནས་ཏིང་འཛིན་ཤེས་པར་གྱིས། །",
            " ཞེས་གསུངས་པ་ཡིན་ནོ།། ",
            "༼གསུམ་པ་དོན་བསྡུ་བ་།༽ ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་འདུས་བྱས་བརྟག་པ་།",
            "རབ་ཏུ་བྱེད་པ་བདུན་པའི་རྣམ་པར་བཤད་པའོ།།།།",
            ""
        ],
        [
            "རབ་བྱེད་བརྒྱད་པ། ",
            "ལས་དང་བྱེད་པོ་བརྟག་པ། ",
            "ལས་དང་བྱེད་པོ་བརྟག་པའི་རབ་ཏུ་",
            "བྱེད་པ་ལའང་གསུམ་ལས། ",
            "འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "འཕགས་པ་ས་བཅུ་པ་ལས། ",
            "གང་ན་དོན་དམ་པར་བྱེད་པ་པོ་མེད་པར་",
            "དེ་ན་ལས་ཀྱང་མི་དམིགས་སོ་ཞེས་གསུངས་པ་",
            "ལ་སོགས་པའི་དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "རྣམ་པར་ཤེས་པ་ལ་སོགས་པ་",
            "ཕུང་པོ་ཁམས་དང་སྐྱེ་མཆེད་འདུས་བྱས་ཀྱི་",
            "རང་བཞིན་ཅན་དག་ནི་ཡོད་པ་ཉིད་།",
            "མདོ་ལས། ",
            "མ་རིག་པ་དང་འབྲེལ་བའི་སྐྱེས་བུ་",
            "གང་ཟག་འདི་ནི་བསོད་ནམས་དང༌། ",
            "བསོད་ནམས་མ་ཡིན་པ་དང༌། ",
            "མི་གཡོ་བ་འདུ་བྱ་བ་མངོན་པར་འདུ་བྱེད་དོ།།",
            "ཞེས་གསུངས་པའི་ཚུལ་གྱིས་དེའི་རྒྱུ་ལས་དང༌། ",
            "དེའི་བྱེད་པ་པོ་ཡོད་པའི་ཕྱིར་རོ། །",
            "གང་ཞིག་མེད་པ་ལ་ནི་དེའི་",
            "ལས་དང་བྱེད་པ་པོ་ཡོད་པ་མ་ཡིན་ཏེ",
            "ཇི་ལྟར་རུ་སྦལ་གྱི་སྤུའི་གོས་ཀྱི་ལས་དང་",
            "བྱེད་པ་པོ་བཞིན་ནོ་སྙམ་པ་།",
            "དཔྱད་ན་ལས་དང་བྱེད་པ་པོ་ཉིད་མ་གྲུབ་བོ་ཞེས་",
            "བསྟན་པའི་ཕྱིར་འདི་བཀོད་པ་ཡིན་ནོ།། ",
            "༼གཉིས་པ་༽གཞུང་བཤད་པ་ལ་གསུམ་།",
            ""
        ],
        [
            "ལས་དང་བྱེད་པ་པོ་རང་བཞིན་དུ་གྲུབ་པ་དགག་པ་དང༌། ",
            "ཐ་སྙད་ཙམ་དུ་ཕན་ཚུན་ལྟོས་ནས་གྲུབ་པར་བསྟན་པ་དང༌། ",
            "དེ་ཆོས་གཞན་ལ་བསྒྲེ་བའོ།། ",
            "དང་པོ་ལ་སྤྱིར་ལས་འགའ་ཞིག་བྱེད་པས་ན་བྱེད་པ་པོ་།",
            "དེ་ཡང་ལས་འགའ་ཞིག་བྱེད་པའི་བྱ་བ་དང་ལྡན་མི་ལྡན་དང༌། ",
            "དེ་གཉི་ག་ཡིན་པའི་བྱེ་བྲག་གིས་བྱེད་པ་པོ་ཡིན་པ་དང༌། ",
            "མ་ཡིན་པ་དང༌། ",
            "དེ་གཉི་གར་གྱུར་པ་གསུམ་ལས་མི་སྲིད་།",
            "ལས་ནི་བྱ་བས་ན་ལས་ཏེ་བྱེད་པ་པོའི་བསྒྲུབ་བྱར་གྱུར་པའོ།།",
            "དེ་ཡང་བྱེད་པ་པོས་བྱ་བའི་བྱ་བ་དང་ལྡན་མི་ལྡན་དང༌། ",
            "དེ་གཉི་ག་ཡིན་པའི་བྱེ་བྲག་གིས་ལས་ཡིན་པ་དང༌། ",
            "མ་ཡིན་པ་དང༌། ",
            "དེ་གཉི་གར་གྱུར་པ་གསུམ་ལས་མི་སྲིད་པས། ",
            "དེ་དག་ཕྱོགས་མཐུན་གྱི་བྱ་བྱེད་དགག་པ་དང༌། ",
            "ཕྱོགས་མི་མཐུན་གྱི་བྱ་བྱེད་དགག་པ་གཉིས་ལས། ",
            "དང་པོ་ལ་གསུམ་།",
            "བྱེད་པོ་ཡིན་པས་ལས་ཡིན་པ་དང༌། ",
            "བྱེད་པོ་མ་ཡིན་པས་ལས་མ་ཡིན་པ་དང༌། ",
            "བྱེད་པོ་གཉི་གར་གྱུར་པས་ལས་གཉི་གར་གྱུར་པ་བྱེད་པ་དགག་པའོ།།",
            ""
        ],
        [
            "དང་པོ་༼བྱེད་པོ་ཡིན་པས་ལས་ཡིན་པ་དགག་པ་༽ནི། ",
            "བྱེད་པོ་ཡིན་པར་གྱུར་པ་དེ།། ",
            "ལས་སུ་གྱུར་པ་མི་བྱེད་དོ།། ",
            "ཡིན་པར་གྱུར་ལ་བྱ་བ་མེད།། ",
            "བྱེད་པོ་མེད་པའི་ལས་སུའང་འགྱུར།། ",
            "ཡིན་པར་གྱུར་ལ་བྱ་བ་མེད།། ",
            "ལས་མེད་བྱེད་པ་པོར་ཡང་འགྱུར།།",
            ""
        ],
        [
            "བྱ་བ་དང་ལྡན་པའི་བྱེད་པོ་ཡིན་པར་གྱུར་པ་དེ་བྱ་བ་དང་ལྡན་པའི་ལས་སུ་གྱུར་པ་མི་བྱེད་དོ་",
            "ཞེས་པ་རྣལ་མའི་དམ་བཅའོ།།",
            "དེའི་འཐད་པ་ལ་རེ་ཞིག་བྱེད་པོ་ཡིན་པར་གྱུར་པ་བྱེད་ན་",
            "སྔར་བཤད་པ་ལྟར། ",
            "རང་ཉིད་བྱེད་པ་པོར་འཇོག་པ་དང༌། ",
            "བྱེད་པ་པོར་གྱུར་ནས་",
            "ལས་བྱེད་པའི་བྱ་བ་དང་བྱ་བ་གཉིས་དགོས་པ་ལས། ",
            "བྱེད་པོ་ཡིན་པར་གྱུར་པ་ཆོས་ཅན། དེས་ལས་མི་བྱེད་དེ",
            "དེ་ལ་རང་ཉིད་བྱེད་པ་པོར་འཇོག་པ་ལས་གཞན་པའི་བྱ་བ་མེད་པའི་ཕྱིར་རོ། །",
            "གང་གི་ཚེ་དེ་ལྟར་བྱེད་པ་པོ་གཅིག་ལ་བྱ་བ་གཉིས་མེད་པས་བྱེད་པ་པོ་ལས་མི་བྱེད་པ་དེའི་ཚེ་དེའི་ལས་དེའང་བྱེད་པ་པོ་ལ་ལྟོས་པ་མེད་ཅིང་བྱེད་པ་པོས་མ་བྱས་པའི་ལས་སུ་འགྱུར་ན་",
            "དེ་སྲིད་པའང་མ་ཡིན་ཏེ་",
            ""
        ],
        [
            "མོ་གཤམ་གྱི་བུས་བྱས་པའི་བུམ་པ་བཞིན་ནོ།།",
            "ཡང་ལས་ཡིན་པར་གྱུར་པ་བྱེད་ན་",
            "སྔར་བཤད་པ་ལྟར་རང་ཉིད་ལས་སུ་འཇོག་པ་དང༌། ",
            "ལས་སུ་གྱུར་ནས་",
            "བྱེད་པ་པོས་བྱ་བའི་བྱ་བ་སྟེ་བྱ་བ་གཉིས་དགོས་པ་ལས། ",
            "ལས་ཡིན་པར་གྱུར་པ་ཆོས་ཅན། ",
            "བྱེད་པ་པོས་བྱ་བ་མ་ཡིན་ཏེ",
            "རང་ཉིད་ལས་སུ་འཇོག་པའི་བྱ་བ་ལས་གཞན་པའི་བྱ་བ་མེད་པའི་ཕྱིར་རོ། །",
            "གང་གི་ཚེ་དེ་ལྟར་བྱ་བ་གཉིས་མེད་པས་",
            "ལས་ཡིན་པར་གྱུར་པ་མི་བྱེད་པ་དེའི་ཚེ་",
            "ལས་དེའི་བྱེད་པ་པོ་ཡང་ལས་མེད་པར་ཏེ་",
            "ལས་ལ་ལྟོས་པ་མེད་ཅིང་ལས་མི་བྱེད་པའི་བྱེད་པ་པོར་འགྱུར་ན་",
            "དེ་སྲིད་པའང་མ་ཡིན་ཏེ",
            ""
        ],
        [
            "མཚམས་མེད་ཀྱི་ལས་མ་བྱས་པར་དེའི་བྱེད་པ་པོ་མི་སྲིད་པ་བཞིན་ནོ།། ",
            "གཉིས་པ་",
            "༼བྱེད་པོ་མ་ཡིན་པས་ལས་མ་ཡིན་པ་དགག་པ་༽ལའང༌། ",
            "དམ་བཅའ་དང༌། ",
            "འཐད་པ་གཉིས་ལས། ",
            "དང་པོ་༼དམ་བཅའ་༽ནི། ",
            "བྱེད་པོ་མ་ཡིན་གྱུར་པ་ཡང༌། །",
            " ལས་སུ་མ་གྱུར་མི་བྱེད་དོ།། ",
            "བྱ་བ་དང་མི་ལྡན་པའི་བྱེད་པོ་མ་ཡིན་གྱུར་པ་ཡང་བྱ་བ་དང་མི་ལྡན་པའི་ལས་སུ་མ་གྱུར་མི་བྱེད་དོ་ཞེས་པའོ།། ",
            "༼གཉིས་པ་༽དེའི་འཐད་པ་།",
            "ལས་དང་བྱེད་པོ་རྒྱུ་མེད་དུ་འགྱུར་བའི་ཐལ་བ་དགོད་པ་དང༌། ",
            "འདོད་པ་ལ་གནོད་པ་བརྗོད་པ་གཉིས་ལས། ",
            "དང་པོ་",
            "༼ལས་དང་བྱེད་པོ་རྒྱུ་མེད་དུ་འགྱུར་བའི་ཐལ་བ་དགོད་པ་༽ནི། ",
            "གལ་ཏེ་བྱེད་པོར་མ་གྱུར་པ། །",
            " ལས་སུ་མ་གྱུར་བྱེད་ན་ནི། །",
            " ལས་ལ་རྒྱུ་ནི་མེད་པར་གྱུར།།",
            ""
        ],
        [
            "བྱེད་པ་པོ་ཡང་རྒྱུ་མེད་འགྱུར།། ",
            "གལ་ཏེ་ལས་བྱེད་པའི་བྱ་བ་དང་མི་ལྡན་པའི་བྱེད་པོར་མ་གྱུར་པ་བྱེད་ན་ནི་",
            "བྱེད་པ་པོའི་རྣམ་འཇོག་རྒྱུ་མེད་དུ་འགྱུར་།",
            "བྱེད་པ་པོས་བྱ་བ་དང་མི་ལྡན་པའི་ལས་སུ་མ་གྱུར་བྱེད་ན་ནི། ",
            "ལས་ལ་ཡང་རྣམ་འཇོག་གི་རྒྱུ་ནི་མེད་པར་འགྱུར་རོ། །",
            "དེ་གཉི་གའི་ཁྱབ་པ་ནི་",
            "བྱེད་པ་པོ་དང་ལས་ཀྱི་ཐ་སྙད་དུ་འཇོག་པའི་རྒྱུ་རིམ་པ་ལྟར་",
            "དེ་གཉིས་ལ་ཡོད་པའི་བྱ་བ་ཡིན་པའི་ཕྱིར་རོ། །",
            " གཉིས་པ་༼འདོད་པ་ལ་གནོད་པ་བརྗོད་པ་༽ལ་གཉིས་ལས། ",
            "དང་པོ་རྒྱུ་འབྲས་མེད་པར་ཐལ་བ་ནི། ",
            "རྒྱུ་མེད་ན་ནི་འབྲས་བུ་དང༌། །",
            " རྒྱུ་ཡང་འཐད་པར་མི་འགྱུར་རོ། །",
            " དེ་མེད་ན་ནི་བྱ་བ་དང༌། །",
            " བྱེད་པ་པོ་དང་བྱེད་མི་རིགས། །",
            " བྱ་བ་ལ་སོགས་མི་རིགས་ན།།",
            ""
        ],
        [
            "ཆོས་དང་ཆོས་མིན་ཡོད་མ་ཡིན།། ",
            "ཆོས་དང་ཆོས་མིན་མེད་ན་ནི། །",
            " དེ་ལས་བྱུང་བའི་འབྲས་བུ་མེད།། ",
            "འབྲས་བུ་མེད་ན་ཐར་པ་དང༌། ། ",
            "མཐོ་རིས་འགྱུར་བའི་ལམ་མི་འཐད།། ",
            "དེ་ལྟར་ཐ་སྙད་རྣམས་ལ་རྒྱུ་མེད་པར་",
            "འདོད་ན་ནི་རྒྱུ་མཚན་མཚུངས་པས་",
            "སྤྱིར་རྒྱུས་བསྐྱེད་པར་བྱ་བའི་འབྲས་བུ་དང་",
            "འབྲས་བུ་དེ་སྐྱེད་པའི་རྒྱུ་ཡང་",
            "འཐད་པར་མི་འགྱུར་རོ། །",
            "དེ་ལྟར་འདོད་ན་སྤྱིར་བྱ་བྱེད་ཀྱི་",
            "ཐ་སྙད་མེད་པར་ཐལ་བ་འབྲས་བུ་དང༌། ",
            "དེའི་བྱེད་རྒྱུ་དེ་"
        ],
        [
            "མེད་ན་",
            "ནི་འབྲས་བུ་འབྱུང་བའི་བྱ་བ་དང༌། ",
            "དེ་ལ་རང་དབང་དུ་གྱུར་པའི་བྱེད་པ་པོ་དང་",
            "བྱེད་པ་པོ་དེས་འགའ་ཞིག་བྱེད་པར་གྱུར་པའི་སྒོ་ནས་",
            "ལས་འགའ་ཞིག་ལ་འབྲས་བུ་བྱེད་པར་མི་རིགས་སོ་ཞེས་པའོ།།",
            "དེ་ཡང་",
            "འདོད་ན་བསྟན་བཅོས་ལས་གྲགས་པའི་ཐ་སྙད་ཐམས་ཅད་མེད་པར་ཐལ་བ། ",
            "བྱ་བ་དང་ལ་སོགས་ཀྱིས་བསྡུས་པ་བྱེད་པ་པོ་དང་ལས་དང་བྱེད་པ་མི་རིགས་།",
            "དེ་དག་གིས་ཁྱབ་པའི་དགེ་བ་བཅུ་སྤྱོད་པ་དང་",
            "བདག་མེད་སྒོམ་པ་ལྟ་བུ་མངོན་པར་མཐོ་བ་དང་",
            "ངེས་པར་ལེགས་པའི་ཆོས་དང༌། ",
            "དེ་ལས་བཟློག་པ་ཆོས་མིན་ཡོད་པ་མ་ཡིན་པར་འགྱུར་ལ",
            "ཆོས་དང་ཆོས་མིན་མེད་ན་",
            "ནི་དེ་གཉིས་ལས་བྱུང་བའི་འབྲས་བུ་མངོན་པར་མཐོ་བ་དང་",
            "ངེས་པར་ལེགས་པའི་བདེ་བ་དང༌། ",
            "འཁོར་བ་དང་ངན་འགྲོའི་སྡུག་བསྔལ་མེད་པར་འགྱུར་རོ། །",
            "དེ་ལྟར་ཡང་འདོད་ན་",
            ""
        ],
        [
            "ཆོས་ཀྱི་འབྲས་བུ་དེ་གཉིས་མེད་ན་",
            "དེ་དག་ཐོབ་པའི་དོན་དུ་ཐར་པ་དང་",
            "མཐོ་རིས་སུ་འགྱུར་བའི་འཇིག་རྟེན་ལས་འདས་པ་དང་",
            "འཇིག་རྟེན་པའི་ལམ་སྒོམ་པ་དོན་མེད་པར་",
            "འགྱུར་བས་དེ་དག་བསྒོམ་པ་མི་འཐད་དོ་ཞེས་པའོ།། ",
            "༼གཉིས་པ་༽འཇིག་རྟེན་ལ་གྲགས་པའི་",
            "ཐ་སྙད་ཐམས་ཅད་མེད་པར་ཐལ་བ་ནི། ",
            "བྱ་བ་དག་ནི་ཐམས་ཅད་ཀྱང༌། །",
            " དོན་མེད་ཉིད་དུ་ཐལ་བར་འགྱུར།། ",
            "གཞན་ཡང་དེ་ལྟར་འབྲས་བུ་དང་རྒྱུ་མེད་ན་ནི",
            "་འཇིག་རྟེན་པའི་ཞིང་ལས་ལ་སོགས་པའི་",
            "བྱ་བ་འབྲས་བུའི་དོན་དུ་རྩོམ་པ་",
            "དེ་དག་ཐམས་ཅད་ཀྱང་ནི། ",
            "དོན་མེད་པ་ཉིད་དུ་ཐལ་བར་འགྱུར་ན",
            "དེ་ལྟར་ཡང་མ་ཡིན་པས་འབྲས་བུ་དང་",
            "རྒྱུ་གཏན་མེད་པ་མ་ཡིན་ནོ་ཞེས་པའོ།།",
            ""
        ],
        [
            "གསུམ་པ་༼བྱེད་པོ་གཉི་གར་གྱུར་པས་ལས་གཉི་གར་གྱུར་པ་བྱེད་པ་དགག་པ་༽ ལའང༌། ",
            "དམ་བཅའ་དང༌། ",
            "འཐད་པ་གཉིས་ལས། ",
            "དང་པོ་༼དམ་བཅའ་༽ནི། ",
            "བྱེད་པ་པོར་གྱུར་མ་གྱུར་པ། །",
            " གྱུར་མ་གྱུར་དེ་",
            "མི་བྱེད་དེ། ",
            "བྱ་བ་དང་ལྡན་མི་ལྡན་གཉི་ག་ཡིན་པའི་བྱེད་པ་པོར་",
            "གྱུར་མ་གྱུར་གཉི་ག་ཡིན་པ་ནི་ལས་སུ་གྱུར་མ་གྱུར་གཉི་ག་ཡིན་པ་དེ་མི་བྱེད་དེ་",
            "ཞེས་དང༌། ༼གཉིས་པ་འཐད་པ་།༽ ",
            "ཡིན་དང་མ་ཡིན་གྱུར་ཅིག་ལ།། ",
            "ཕན་ཚུན་འགལ་བས་ག་ལ་ཡོད།། ",
            "ཅིའི་ཕྱིར་ཞེ་ན་",
            "རིམ་པ་ལྟར་བྱེད་པ་པོ་དང་",
            "ལས་གཉི་གའི་ཆ་ནས་ཡིན་པ་དང་",
            "མ་ཡིན་པར་གྱུར་པ་བྱ་བ་དང་",
            "ལྡན་མི་ལྡན་གཉིས་བྱེད་པ་པོ་དང་ལས་གཅིག་ལ་ག་ལ་ཡོད་དེ་",
            ""
        ],
        [
            "ཕན་ཚུན་འགལ་བའི་ཕྱིར་ཞེས་པའོ།།",
            "དེ་ལྟར་ཕྱོགས་མཐུན་བཀག་།",
            "༼གཉིས་པ་༽ཕྱོགས་མི་མཐུན་དགག་པ་ལ་གཉིས་།",
            "བྱེད་པ་པོ་རེ་རེས་ལས་ཕྱོགས་མི་མཐུན་རེ་རེ་བྱེད་པ་དང༌། ",
            "གཉིས་གཉིས་བྱེད་པ་དགག་པའོ།།",
            "དང་པོ་",
            "༼བྱེད་པ་པོ་རེ་རེས་ལས་ཕྱོགས་མི་མཐུན་རེ་རེ་བྱེད་པ་དགག་པ་༽ནི། ",
            "བྱེད་པ་པོར་ནི་གྱུར་པ་ཡིས། །",
            " མ་གྱུར་ལས་ནི་མི་བྱེད་།",
            ""
        ],
        [
            "མ་གྱུར་པས་ཀྱང་གྱུར་མི་བྱེད།། ",
            "འདིར་ཡང་སྐྱོན་དེར་ཐལ་བར་འགྱུར།། ",
            "བྱེད་པ་པོར་ནི་གྱུར་པ་ཡིས། །",
            " མ་གྱུར་ལས་ནི་མི་བྱེད་དེ།། ",
            "བྱེད་པ་པོར་མ་གྱུར་པས་ཀྱང་ལས་སུ་གྱུར་པ་མི་བྱེད་།",
            "དེའི་འཐད་པ་གལ་ཏེ་བྱེད་ན་འདིར་ཡང་སྐྱོན་དེར་ཐལ་བར་འགྱུར་ཞེས་པ་།",
            "བྱེད་པ་པོར་གྱུར་པ་དང༌། ",
            "ལས་སུ་མ་གྱུར་པ་དང༌། ",
            "བྱེད་པོར་མ་གྱུར་པ་དང༌། ",
            "ལས་སུ་གྱུར་པ་བྱེད་ན་རིམ་པ་ལྟར། ",
            "ཡིན་པར་གྱུར་ལ་"
        ],
        [
            "བྱ་བ་མེད།།",
            "བྱེད་པོ་མེད་པའི་ལས་སུ་འགྱུར།།",
            "ཞེས་དང༌། ",
            "ལས་སུ་མ་གྱུར་བྱེད་ན་ནི། །",
            "ལས་ལ་རྒྱུ་ནི་མེད་པར་འགྱུར།།",
            "ཞེས་དང༌། ",
            "བྱེད་པོར་མ་གྱུར་བྱེད་ན་ནི། །",
            "བྱེད་པ་པོ་ཡང་རྒྱུ་མེད་འགྱུར།།",
            "ཞེས་དང༌། ",
            "ཡིན་པར་གྱུར་ལ་བྱ་བ་མེད།།",
            "ལས་མེད་བྱེད་པ་པོར་ཡང་འགྱུར།།",
            ""
        ],
        [
            "ཞེས་བཤད་པ་ཡིན་ནོ།། ",
            "གཉིས་པ་༼གཉིས་གཉིས་བྱེད་པ་དགག་པ་༽ལ་གསུམ་ལས། ",
            "༼དང་པོ་༽བྱེད་པོ་ཡིན་པས་ལས་མ་ཡིན་པ་དང་",
            "དེ་གཉི་ག་བྱེད་པ་དགག་པ་ནི། ",
            "བྱེད་པ་པོར་ནི་གྱུར་པ་དང༌། །",
            " བཅས་པ་ལས་ནི་མ་གྱུར་དང༌། །",
            " གྱུར་མ་གྱུར་པ་མི་བྱེད་དེ། ",
            "གཏན་ཚིགས་གོང་དུ་བསྟན་ཕྱིར་རོ། །",
            " བྱེད་པ་པོར་ནི་གྱུར་པ་ཡིས། །",
            "ལས་ནི་མ་གྱུར་བཅས་པ་དང༌། །",
            "གྱུར་མ་གྱུར་པ་མི་བྱེད་།",
            "ཞེས་གདོན་པར་བྱའོ།།",
            "དེའི་འཐད་པ། ",
            "གཏན་ཚིགས་གོང་དུ་བསྟན་ཕྱིར་རོ། །",
            "ཞེས་པ་།",
            "བྱེད་པོར་གྱུར་པ་དང༌། ",
            "ལས་སུ་མ་གྱུར་པ་དང༌། ",
            "ལས་སུ་གྱུར་མ་གྱུར་གཉི་ག་བྱེད་ན་རིམ་པ་ལྟར། ",
            "ཡིན་པར་གྱུར་ལ་",
            ""
        ],
        [
            "བྱ་བ་མེད།།",
            "བྱེད་པོ་མེད་པའི་ལས་སུ་འགྱུར།།",
            "ཞེས་དང༌། ",
            "ལས་སུ་མ་གྱུར་བྱེད་ན་ནི། །",
            "ལས་ལ་རྒྱུ་ནི་མེད་པར་འགྱུར།།",
            "ཞེས་དང༌། ",
            "ཡིན་དང་མ་ཡིན་གྱུར་གཅིག་ལ།།",
            "ཕན་ཚུན་འགལ་བས་ག་ལ་ཡོད།།",
            "ཅེས་བཤད་པ་ཡིན་ནོ།།",
            ""
        ],
        [
            "གཉིས་པ་བྱེད་པོ་མ་ཡིན་པས་ལས་",
            "ཡིན་པ་དང་ལས་ཡིན་མིན་གཉི་ག་",
            "བྱེད་པ་དགག་པ་ནི། ",
            "བྱེད་པ་པོར་ནི་མ་གྱུར་པས། ། ",
            "ལས་ནི་གྱུར་དང་བཅས་པ་དང༌། །",
            " གྱུར་མ་གྱུར་པ་མི་བྱེད་དེ། ",
            "གཏན་ཚིགས་གོང་དུ་བསྟན་ཕྱིར་རོ། །",
            " ཞེས་པ་།",
            "བྱེད་པོར་མ་གྱུར་པ་དང༌། ",
            "ལས་སུ་གྱུར་པ་དང༌། ",
            "ལས་སུ་གྱུར་མ་གྱུར་གཉི་ག་",
            "མི་བྱེད་པའི་འཐད་པ་རིམ་པ་ལྟར། ",
            "བྱེད་པོར་མ་གྱུར་བྱེད་ན་ནི། །",
            "བྱེད་པ་པོ་ཡང་རྒྱུ་མེད་འགྱུར།།",
            "ཞེས་དང༌། ",
            "ཡིན་པར་གྱུར་ལ་བྱ་བ་མེད།།",
            "ལས་མེད་བྱེད་པ་པོར་ཡང་འགྱུར།།",
            ""
        ],
        [
            "ཞེས་དང༌། ",
            "ཡིན་དང་མ་ཡིན་གྱུར་གཅིག་ལ།།",
            "ཕན་ཚུན་འགལ་བས་ག་ལ་ཡོད།།",
            "ཅེས་བཤད་པ་ཡིན་ནོ།། ",
            "གསུམ་པ་བྱེད་པོ་ཡིན་མ་ཡིན་གཉི་ག་ལས་ཡིན་པ་དང་མ་ཡིན་པ་སོ་སོར་བྱེད་པ་དགག་པ་ནི། ",
            "བྱེད་པ་པོར་གྱུར་མ་གྱུར་ནི། །",
            " ལས་སུ་གྱུར་དང་མ་གྱུར་པ། །",
            " མི་བྱེད་འདི་ཡང་གཏན་ཚིགས་ནི། །",
            " གོང་དུ་བསྟན་པས་ཤེས་པར་བྱ།། ",
            "བྱེད་པ་པོར་གྱུར་མ་གྱུར་གཉི་ག་ཡིན་པ་ནི། ",
            "ལས་སུ་གྱུར་པ་དང༌། ",
            "ལས་སུ་མ་གྱུར་པ་གང་ཡང་རུང་བ་སོ་སོར་ནི་བྱེད་དེ",
            "འདི་ཡང་གཏན་ཚིགས་ནི། ",
            "གོང་དུ་བསྟན་པར་ཤེས་པར་བྱ།།",
            ""
        ],
        [
            "ཞེས་པ་།",
            "བྱེད་པོ་གང་ཡིན་པ་དང༌། ",
            "ལས་སུ་གྱུར་པ་དང༌། ",
            "ལས་སུ་མ་གྱུར་པ་བྱེད་པ་དགག་པའི་འཐད་པ་ནི་རིམ་པ་ལྟར། ",
            "ཡིན་དང་མ་ཡིན་གྱུར་གཅིག་ལ།།",
            "ཕན་ཚུན་འགལ་བས་ག་ལ་ཡོད།།",
            "ཅེས་དང༌། ",
            "ཡིན་པར་གྱུར་ལ་བྱ་བ་མེད།།",
            "ལས་མེད་བྱེད་པ་པོར་ཡང་འགྱུར།།",
            "ཞེས་དང༌། ",
            "ལས་སུ་མ་གྱུར་བྱེད་ན་ནི། །",
            "ལས་ལ་རྒྱུ་ནི་མེད་པར་འགྱུར།།",
            ""
        ],
        [
            "ཞེས་བཤད་པ་ཡིན་ནོ།།",
            "དེ་ལྟར་ན་བྱ་བྱེད་ཀྱི་མཐའ་བཅུ་གཅིག་བཀག་པས་ལས་དང་བྱེད་པོ་རང་གི་མཚན་ཉིད་པ་མ་གྲུབ་པར་ཤེས་པར་བྱའོ།། ",
            "གཉིས་པ་",
            "༼ཐ་སྙད་ཙམ་དུ་ཕན་ཚུན་ལྟོས་ནས་",
            "གྲུབ་པར་བསྟན་པ་༽ནི། ",
            "བྱེད་པོ་ལས་ལ་བརྟེན་བྱས་ཤིང༌། །",
            " ལས་ཀྱང་བྱེད་པོ་དེ་ཉིད་ལ།། ",
            "བརྟེན་ནས་འབྱུང་བ་མ་གཏོགས་པ། །",
            " འགྲུབ་པའི་རྒྱུ་ནི་མ་མཐོང་ངོ༌།། ",
            "གལ་ཏེ་དེ་ལྟ་ན་ཐུབ་པས། ",
            "བདག་གིས་བྱས་པའི་ལས་རྣམས་ནི། །",
            "བདག་གིས་སོ་སོར་མྱང་བར་འགྱུར།།",
            ""
        ],
        [
            "ཞེས་གསུངས་པ་ལ་སོགས་པ་ཚུལ་འདིས་",
            "བཀག་པས་ལས་འབྲས་ལ་སོགས་པ་",
            "ཐམས་ཅད་མེད་པར་ལྟ་བའི་ལོག་པར་ལྟ་བར་འགྱུར་རོ་ཞེ་།",
            "མ་ཡིན་ཏེ་དེ་ཁོ་ན་ཉིད་དུ། ",
            "གང་ཚེ་དངོས་པོ་མི་དམིགས་པ། །",
            "དེ་ཚེ་དངོས་མེད་ག་ལ་འགྱུར།།",
            "ཞེས་པའི་ཚུལ་གྱིས་དགག་བྱ་ལས་འབྲས་",
            "ལ་སོགས་པའི་དངོས་པོ་ཡོད་པ་མ་གྲུབ་པས་",
            "དེ་ལ་ལྟོས་པའི་བཀག་ཆོས་མེད་པ་",
            "ཙམ་ཡང་གྲུབ་པར་ཁས་མི་ལེན་།",
            "ཀུན་རྫོབ་ཤེས་པ་འཁྲུལ་པའི་ངོ་ན་ལས་དང་",
            "བྱེད་པ་པོ་ཕན་ཚུན་ལྟོས་པ་ཙམ་གྱིས་གྲུབ་པས། ",
            "སྒྱུ་མ་ལྟ་བུའི་རྐྱེན་ཉིད་འདི་པ་ཙམ་གྱི་",
            "རྟེན་ཅིང་འབྲེལ་པར་འབྱུང་བ་ཁས་བླངས་པའི་",
            "ཕྱིར་རོ་ཞེས་འཆད་པ་ནི་ལས་འདིའི་",
            "བྱེད་པ་པོ་ཡིན་ནོ་ཞེས་བྱེད་པ་ པོའི་རྣམ་འཇོག་ལ",
            "ས་ལ་བརྟེན་པར་བྱས་ནས་འདོགས་ཤིང༌། ",
            "བྱེད་པ་པོས་བྱེད་བཞིན་པ་ཉིད་ལས་ཡིན་པས་",
            "ལས་ཀྱང་བྱེད་པོ་དེ་ཉིད་ལ་བརྟེན་ནས་",
            ""
        ],
        [
            "འབྱུང་བ་ཙམ་ལས་མ་གཏོགས་པ་",
            "འགྲུབ་པའི་རྒྱུ་གཞན་དཔྱད་ན་རང་གི་",
            "མཚན་ཉིད་དུ་གྲུབ་པ་ནི་མ་མཐོང་ངོ་ཞེས་པ་།",
            "གལ་ཏེ་དངོས་པོ་གང་ལྟོས་འགྲུབ།།",
            "དེ་ཉིད་ལ་ཡང་ལྟོས་ནས་ནི། །",
            "བལྟོས་བྱ་གང་ཡིན་དེ་འགྲུབ་ན།།",
            "གང་ལ་ལྟོས་ནས་གང་ཞིག་འགྲུབ།།",
            "ཅེས་ཕན་ཚུན་ལྟོས་ནས་",
            ""
        ],
        [
            "གྲུབ་པ་རྣམས་ལ་གྲུབ་པ་",
            "རང་བཞིན་པ་མེད་པར་འཆད་པར་འགྱུར་རོ། ། ",
            "གསུམ་པ་དེ་ཆོས་གཞན་ལ་བསྒྲེ་བ་ནི། ",
            "དེ་བཞིན་ཉེར་ལེན་ཤེས་པར་བྱ།། ",
            "ལས་དང་བྱེད་པོ་བསལ་ཕྱིར་རོ། །",
            " བྱེད་པ་པོ་དང་ལས་དག་གིས། །",
            " དངོས་པོ་ལྷག་མ་ཤེས་པར་བྱ།། ",
            "ཇི་ལྟར་ལས་དང་བྱེད་པ་པོ་ཐ་སྙད་ཙམ་དུ་",
            "ཕན་ཚུན་ལྟོས་ནས་གྲུབ་པ་ཡིན་གྱི་",
            "རང་བཞིན་གྱིས་གྲུབ་པ་མེད་པ་དེ་བཞིན་དུ་",
            "ཉེ་བར་ལེན་པས་ན་ཉེ་བར་ལེན་པ་སྟེ་",
            "དངོས་སུ་ཉེ་བར་ལེན་པའི་བྱ་བ་བསྟན་ལ",
            "དེའི་ཤུགས་ལ་རང་གི་སྒྲུབ་བྱེད་ཉེ་བར་བླང་བྱ་དང་",
            "ལེན་པ་པོ་གཉིས་འཛིན་པས་",
            "ཉེར་ལེན་གྱི་སྒྲས་ཤུགས་ལ་བསྟན་པའི་",
            "ཉེ་བར་བླང་བྱ་ཕུང་པོ་དང་དེ་ཉེ་བར་ལེན་པོའི་བདག་གཉིས་ཀྱང་",
            "ཐ་སྙད་ཙམ་དུ་ཕན་ཚུན་ལྟོས་ནས་གྲུབ་པ་ཡིན་གྱི་",
            "རང་བཞིན་དུ་མ་གྲུབ་པར་ཤེས་པར་བྱ་སྟེ",
            ""
        ],
        [
            "དེའི་ཁྱབ་བྱེད་སྤྱིར་ལས་དང་བྱེད་པ་པོ་",
            "རང་བཞིན་དུ་གྲུབ་པ་བསལ་བའི་ཕྱིར་རོ། །",
            "དེ་གཉིས་ཁོ་ནར་མ་ཟད་ཀྱི། ",
            "ལས་དང་བྱེད་པ་པོ་དག་གིས། །",
            "དངོས་པོ་ལྷག་མ་རྒྱུ་འབྲས་དང་",
            "མཚན་ཉིད་མཚན་གཞི་དང་བརྗོད་བྱ་རྗོད་བྱེད་དང་",
            "ཤེས་པ་ཤེས་བྱ་དང་ཚད་མ་དང་",
            "གཞལ་བྱ་ལ་སོགས་ལྟོས་བཅས་ཀྱི་",
            "ཆོས་ཐམས་ཅད་ཐ་སྙད་ཙམ་དུ་ཕན་ཚུན་",
            "ལྟོས་ནས་གྲུབ་པ་ཡིན་གྱི་རང་བཞིན་གྱིས་",
            "མ་གྲུབ་པར་ཤེས་པར་བྱའོ།། ",
            "གསུམ་པ་དོན་བསྡུ་བ་ནི། ",
            "དེ་ལྟ་ན་རབ་ཏུ་བྱེད་པ་འདིས་",
            "ཆོས་ཐམས་ཅད་དོན་དམ་པར་",
            "སྤྲོས་པ་མེད་དགག་དང༌། ",
            "ཀུན་རྫོབ་ཏུ་བརྟེན་ནས་འབྱུང་བ་",
            "སྒྱུ་མ་ཙམ་དུ་གྲུབ་པ་ཡིན་ནོ།།",
            "དོན་འདི་ཉིད་འཕགས་པ་ཉེ་བ་འཁོར་གྱིས་ཞུས་པ་ལས། ",
            "སེམས་དམྱལ་འཇིགས་པ་བསྟན་པར་བྱས་པ་ཡིས། །",
            " སེམས་ཅན་སྟོང་ཕྲག་དུ་མ་སྐྱོ་བྱས་ཀྱང༌། །",
            " གང་དག་ཤི་འཕོ་ངན་སོང་གྲག་འགྲོ་བའི། །",
            " འགྲོ་བ་དེ་དག་ནམ་ཡང་ཡོད་མ་ཡིན།། ",
            "གང་དག་རལ་གྲི་མདའ་ཆེན་མཚོན་འཛིན་པའི། །",
            " གནོད་པ་བྱེད་པའང་ཡོད་པ་མ་ཡིན་ཏེ།།",
            ""
        ],
        [
            "རྟོག་པའི་དབང་གིས་ངན་སོང་དེ་དག་གི། །",
            " ལུས་ལ་འབབས་མཐོང་དེ་ན་མཚོན་ཆ་མེད།། ",
            "ཅེས་པ་ལ་སོགས་པ་གསུངས་པ་ཡིན་ནོ།།",
            "དབུ་མ་རྩ་བའི་འགྲེལ་པ་འཐད་པའི་",
            "རྒྱན་ལས་ལས་དང་བྱེད་པ་པོ་བརྟག་པ་།",
            "རབ་ཏུ་བྱེད་པ་བརྒྱད་པའི་རྣམ་པར་བཤད་པའོ།།།། ",
            "རབ་ཏུ་བྱེད་པ་དགུ་པ། ",
            "སྔ་རོལ་ན་གནས་པ་བརྟག་པ། ",
            "དེ་ལྟར་རྟེན་འབྲེལ་ཆོས་ཀྱི་",
            "བདག་གིས་སྟོང་པར་བསྟན་།",
            "ད་ནི་གང་ཟག་གི་བདག་གིས་སྟོང་པར་སྟོན་པ་།",
            ""
        ],
        [
            "རེ་ཞིག་དེའི་ངོ་བོ་རང་བཞིན་དུ་གྲུབ་པ་འགོག་པ་",
            "སྔ་རོལ་ན་གནས་པ་བརྟག་པ་ལའང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "གཟུགས་ནི་བདག་གམ་བདག་གིས་སྟོང་ཞེས་དང༌། ",
            "ལང་ཀར་གཤེགས་པ་ལས། ",
            "བདག་ཅེས་བྱ་བ་བདུད་ཀྱི་སེམས། །",
            " འདི་ནི་ལྟ་བར་གྱུར་པ་ཡིན།། ",
            "འདུ་བྱེད་ཕུང་པོ་འདི་སྟོང་སྟེ།། ",
            "འདི་ལ་བདག་གམ་སེམས་ཅན་མེད།། ",
            "ཅེས་དང༌། ",
            "མདོ་ཐམས་ཅད་ནས་བྱེད་པ་པོ་དང་",
            "ཚོར་བ་པོ་མེད་པ་འབའ་ཞིག་པ་འདི་ཞེས་",
            "གསུངས་པའི་དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "སྔར་བླང་བྱ་ལེན་པོ་གཉིས་",
            "རང་བཞིན་མེད་པར་བསྟན་མོད་ཀྱི། ",
            "དེ་མི་རིགས་ཏེ་བླང་བྱའི་སྔར་",
            "གྲུབ་པའི་ལེན་པ་པོས་དེ་ཉེ་བར་ལེན་པས་",
            "དེ་གཉིས་རང་བཞིན་དུ་ཡོད་དོ་སྙམ་པ་།",
            "དེ་དགག་པའི་ཕྱིར་རབ་ཏུ་བྱེད་པ་འདི་བཀོད་པ་ཡིན་ནོ།། ",
            "གཉིས་པ་གཞུང་བཤད་པ་ལ་གསུམ་།",
            ""
        ],
        [
            "ཉེ་བར་ལེན་པ་པོའི་བདག་དགག་པ་དང༌། ",
            "དེས་བླང་བྱ་ཡང་དགག་པ་དང༌། ",
            "འབྲས་བུ་བསྡུ་བའོ།།",
            "དང་པོ་༼ཉེ་བར་ལེན་པ་པོའི་བདག་དགག་པ་༽ལ་གཉིས་ལས། ",
            "༼དང་པོ་༽ཕྱོགས་སྔ་མ་དགོད་པ་ནི། ",
            "ལྟ་དང་ཉན་ལ་སོགས་པ་དང༌། །",
            " ཚོར་སོགས་དང་ཡང་དབང་བྱས་པ། །",
            " གང་གི་ཡིན་པ་དེ་དག་གི །",
            " སྔ་རོལ་དེ་ཡོད་ཁ་ཅིག་སྨྲ།། ",
            "དངོས་པོ་ཡོད་པ་མ་ཡིན་ན།། ",
            "ལྟ་བ་ལ་སོགས་ཇི་ལྟར་འགྱུར།། ",
            "དེ་ཕྱིར་དེ་དག་སྔ་རོལ་ན།། ",
            "དངོས་པོ་གནས་པ་དེ་ཡོད་དོ།།",
            ""
        ],
        [
            "རང་གི་སྡེ་པ་མང་པོས་བཀུར་བ་པ་ཁ་ཅིག་འདི་སྐད་དུ་སྨྲའོ་",
            "ཞེས་སྦྲེལ་།",
            "ཇི་སྐད་དུ་སྙམ་།",
            "སྔར། ",
            "དེ་བཞིན་ཉེར་ལེན་ཤེས་པར་།",
            "ལས་དང་བྱེད་པོ་བསལ་ཕྱིར་རོ། །",
            "ཞེས་སྨྲས་པ་དེ་མི་རིགས་།",
            "འདི་ལྟར་ཉེ་བར་བླང་བྱ་ལྟ་དང་ཉན་པ་ལ་སོགས་པ་",
            "ནང་གི་སྐྱེ་མཆེད་དྲུག་དང༌། ",
            "ཚོར་བ་རེག་པ་སེམས་པ་ལ་སོགས་པ་དབང་དུ་བྱེད་པ་པོའམ་",
            "ཉེ་བར་ལེན་པར་བྱེད་པ་པོའི་གང་ཟག་གང་གི་དབང་དུ་བྱས་པའམ། ",
            "ཉེ་བར་ལེན་པ་ཡིན་པའི་དབང་དུ་བྱེད་པ་པོའམ་",
            "ཉེ་བར་ལེན་པ་པོའི་བདག་དེ་",
            "བླང་བྱ་དེ་དག་གི་སྔ་རོལ་ན་ཡོད་དོ་",
            "ཞེས་སོ།།",
            "དེ་ཉིད་ཅིས་ཏེ་སྙམ་།",
            ""
        ],
        [
            "འདི་ལྟར་ཉེ་བར་ལེན་པའི་སྔར་ཉེ་བར་",
            "ལེན་པ་པོ་བདག་གི་དངོས་པོ་ཡོད་པ་མ་ཡིན་།",
            "དེས་རྒྱུ་ལས་བསགས་པའི་སྒོ་ནས་",
            "འབྲས་བུ་ལྟ་བ་ལ་སོགས་པ་ཉེ་བར་",
            "ལེན་པར་ཇི་ལྟར་འགྱུར་ཏེ་མོ་གཤམ་གྱི་བུས་",
            "བསགས་པའི་ནོར་ལེན་པ་མེད་པ་བཞིན་ནོ།།",
            "དེའི་ཕྱིར་ཉེ་བར་ལེན་པ་ལྟ་སོགས་",
            "དེ་དག་གི་སྔ་རོལ་ན་དེ་དག་ཉེ་བར་ལེན་པར་",
            "བྱེད་པ་པོ་བདག་གི་དངོས་པོ་",
            "གནས་པ་དེ་ཡོད་དོ་ཞེས་ཟེར་རོ། །",
            " ༼གཉིས་པ་༽དེ་སུན་དབྱུང་བ་ལ་གསུམ་།",
            "ལེན་པ་པོ་བླང་བྱ་ཐམས་ཅད་ཀྱི་",
            "སྔ་རོལ་ནས་ཡོད་པ་དགག་པ་དང༌། ",
            "རེ་རེའི་སྔར་ཡོད་པ་དགག་པ་དང༌། ",
            "ལྟ་སོགས་ཀྱི་རྒྱུའི་ཉེ་བར་ལེན་པ་པོར་རྟོག་པ་དགག་པའོ།།",
            "དང་པོ་༼ལེན་པ་པོ་བླང་བྱ་ཐམས་ཅད་ཀྱི་",
            "སྔ་རོལ་ནས་ཡོད་པ་དགག་པ་༽ལ་གཉིས་ལས། ",
            "བདག་ཏུ་གདགས་པའི་རྒྱུ་མེད་པས་དགག་པ་ནི། ",
            "ལྟ་དང་ཉན་ལ་སོགས་པ་དང༌། །",
            " ཚོར་བ་ལ་སོགས་ཉིད་ཀྱི་ནི། །",
            " སྔ་རོལ་དངོས་པོ་གང་གནས་པ། །",
            " དེ་ནི་གང་གིས་གདགས་པར་བྱ།། ",
            "ལྟ་བ་ལ་སོགས་མེད་པར་ཡང༌། །",
            " མདོ་ལས། ",
            "ཇི་ལྟར་ཡན་ལག་ཚོགས་རྣམས་ལ།།",
            ""
        ],
        [
            "བརྟེན་ནས་ཤིང་རྟ་བརྗོད་པ་ལྟར། །",
            "དེ་བཞིན་ཕུང་པོ་རྣམ་བརྟེན་ནས།།",
            "ཀུན་རྫོབ་སེམས་ཅན་ཞེས་བྱའོ།།",
            "ཞེས་གསུངས་པའི་ཚུལ་གྱིས་སྤྱིར་",
            "གང་ཟག་ཏུ་ཕུང་པོ་ལ་བརྟེན་ནས་དང༌། ",
            "བྱེ་བྲག་ལྟ་བ་པོ་ལ་སོགས་པའི་",
            "གང་ཟག་ཏུ་ལྟ་བ་ལ་སོགས་པ་ལ་",
            "བརྟེན་ནས་འདོགས་པ་ཡིན་པས། ",
            "ལྟ་དང་ཉན་ལ་སོགས་པ་སྣོམ་པ་དང་",
            "མྱོང་བ་དང་རེག་པ་དང་འཛིན་པ་དང༌། ",
            "ཚོར་བ་ལ་སོགས་པ་རྣམ་པར་ཤེས་པ་དང༌། ",
            "རེག་པ་དང་སེམས་པ་ལ་སོགས་པ་ཉིད་ཀྱི་ནི་",
            "སྔ་རོལ་ནས་དེ་དག་ཉེ་བར་ལེན་པ་པོ་",
            "བདག་གི་དངོས་པོ་གནས་པ་དེ་ནི་",
            "ལྟ་བ་ལ་སོགས་པའི་ཆོས་གང་གིས་",
            "ལྟ་བ་པོ་ལ་སོགས་པའི་གང་ཟག་ཏུ་",
            "གདགས་པར་བྱ་སྟེ་གདགས་པའི་",
            "རྒྱུ་ལྟ་བ་ལ་སོགས་པ་མེད་པའི་ཕྱིར། ",
            "མོ་གཤམ་གྱི་བུ་ལྟར་ལྟ་བ་པོ་",
            "ལ་སོགས་པའི་བདག་མེད་དོ་ཞེས་པའོ།།",
            ""
        ],
        [
            "གཉིས་པ་བདག་ཏུ་གདགས་པ་རྒྱུ་ལ་མི་ལྟོས་པ་དགག་པ་།",
            "ཧ་ཅང་ཐལ་བ་དགོད་པ་དང༌། ",
            "འདོད་པ་ལ་གནོད་པ་བརྗོད་པ་གཉིས་ལས། ",
            "༼དང་པོ་ཧ་ཅང་ཐལ་བ་དགོད་པ་།༽ ",
            "གལ་ཏེ་དེ་ནི་གནས་གྱུར་ན།། ",
            "དེ་མེད་པར་ཡང་དེ་དག་ནི། །",
            " ཡོད་པར་འགྱུར་བར་ཐེ་ཚོམ་མེད།། ",
            "གལ་ཏེ་ཉེ་བར་ལེན་པ་ལྟ་བ་",
            "ལ་སོགས་པ་མེད་པར་ཡང་ལེན་པ་པོའི་",
            "བདག་དེ་ནི་གནས་པར་གྱུར་ན་",
            "ཞེས་གཞན་གྱི་བསམ་པ་བླངས་།",
            "དེ་ལྟ་ན་རྒྱུ་མཚན་མཚུངས་པས་",
            "ཉེ་བར་ལེན་པ་པོའི་བདག་དེ་མེད་པར་ཡང་",
            "ཉེ་བར་ལེན་པ་ལྟ་བ་ལ་སོགས་པ་",
            "ཕུང་པོ་དེ་དག་ནི་ཐེ་ཚོམ་མེད་ཅིང་",
            "གདོན་མི་ཟ་བར་ཡོད་པར་འགྱུར་རོ། །",
            "དེ་ལྟར་ཡང་འདོད་པ་ཡིན་ནོ་སྙམ་ན",
            "གཉིས་པ་༼འདོད་པ་ལ་གནོད་པ་བརྗོད་པ་༽ནི། ",
            "ཅི་ཡིས་གང་ཞིག་གསལ་བར་བྱེད།།",
            ""
        ],
        [
            "གང་གིས་ཅི་ཞིག་གསལ་བར་བྱེད།། ",
            "ཅི་མེད་གང་ཞིག་ག་ལ་ཡོད།། ",
            "གང་མེད་ཅི་ཞིག་ག་ལ་ཡོད།། ",
            "དཔེར་ན་འཇིག་རྟེན་ན་འདི་ནི་འདིའི་རྒྱུ་ཡིན་།",
            "འདི་ནི་འདིའི་འབྲས་བུ་ཡིན་ནོ་ཞེས་",
            "རྒྱུ་དང་འབྲས་བུར་ཕན་ཚུན་ལྟོས་ནས་འཇོག་པས། ",
            "དེ་གཉིས་གང་རུང་གཅིག་མེད་པའི་",
            "ཅིག་ཤོས་མི་འབྱུང་བ་ལྟར། ",
            "འདི་ནི་དེའི་ཉེ་བར་ལེན་པ་པོ་ཞེས་",
            "བླང་བྱ་ལྟ་བ་ལ་སོགས་པ་ཅི་ཡིས་",
            "ཉེ་བར་ལེན་པ་པོའི་བདག་གང་ཞིག་ཏུ་གསལ་ཞིང་",
            ""
        ],
        [
            "འདོགས་པར་བྱེད་ལའདི་ནི་འདིའི་",
            "ཉེ་བར་ལེན་པའམ་བླང་བྱ་ཡིན་ནོ་ཞེས་",
            "ཉེ་བར་ལེན་པ་པོའི་བདག་གང་གིས་",
            "བླང་བྱ་ལྟ་བ་ལ་སོགས་པ་ཅི་ཞིག་ཏུ་",
            "གསལ་ཞིང་འདོགས་པར་བྱེད་པ་ཡིན་པས། ",
            "རང་གི་ལྟོས་ས་བླང་བྱ་ལྟ་བ་",
            "ལ་སོགས་པ་ཅི་མེད་པའི་ལེན་པ་པོའི་",
            "བདག་གང་ཞིག་ག་ལ་ཡོད་ཅིང༌། ",
            "ཡང་རང་གི་ལྟོས་ས་ལེན་པ་པོའི་",
            "བདག་གང་མེད་པའི་བླང་བྱ་ལྟ་བ་",
            "ལ་སོགས་པ་ཅི་ཞིག་ག་ལ་ཡོད་དེ་",
            "གཅིག་མེད་པར་གཅིག་ཡོད་པར་མི་སྲིད་དོ་ཞེས་པའོ།། ",
            "གཉིས་པ་༼རེ་རེའི་སྔར་ཡོད་པ་དགག་པ་༽ནི། ",
            "ལྟ་ལ་སོགས་པ་ཐམས་ཅད་ཀྱི། །",
            " སྔ་རོལ་གང་ཞིག་ཡོད་པ་མིན།། ",
            "ལྟ་སོགས་ནང་ནས་གཞན་ཞིག་གིས། །",
            " གཞན་གྱི་ཚེ་ན་གསལ་བར་བྱེད།།",
            ""
        ],
        [
            "གལ་ཏེ་བདག་ལྟ་བ་ལ་སོགས་པ་",
            "ཐམས་ཅད་ཀྱི་སྔ་རོལ་ན་ཡོད་ན་",
            "ཉེས་པ་དེར་འགྱུར་བ་ཞིག་།",
            "བདག་གང་ཞིག་དེ་ལྟར་ཡོད་པ་མིན་གྱི། ",
            "ལྟ་ལ་སོགས་ལས་གཞན་ཉན་སོགས་ཞིག་གིས་",
            "གཞན་ལྟ་བ་མེད་པའི་ཚེ་ན་ལེན་པ་པོའི་",
            "བདག་ཏུ་གསལ་ཞིང་འདོགས་པར་བྱེད་པས་",
            "བདག་ཏུ་གདགས་པའི་རྒྱུ་མེད་པའི་ཉེས་པ་མེད་དོ་ཞེ་།",
            "འདི་སུན་དབྱུང་བ་ལ་གཉིས་ལས། ",
            "བླང་བྱ་ཐམས་ཅད་ཀྱི་སྔར་མ་གྲུབ་པས་",
            "རེ་རེའི་སྔར་ཡོད་པ་མི་འཐད་པ་ནི། ",
            "ལྟ་ལ་སོགས་པ་ཐམས་ཅད་ཀྱི། །",
            " སྔ་རོལ་གལ་ཏེ་ཡོད་མིན་ན། ",
            "ལྟ་ལ་སོགས་པ་རེ་རེ་ཡི། །",
            " སྔ་རོལ་དེ་ནི་ཇི་ལྟར་ཡོད།། ",
            "རེ་རེ་བས་སྔ་བ་ལ་མཐར་",
            "ཐམས་ཅད་པས་སྔ་བས་ཁྱབ་པ་ལས། ",
            "བདག་དེ་ནི་ལྟ་བ་ལ་སོགས་པ་",
            "རེ་རེའི་སྔ་རོལ་ཇི་ལྟར་ཡོད་",
            "དེ་ལྟ་བ་ལ་སོགས་པ་ཐམས་ཅད་ཀྱི་",
            "སྔ་རོལ་ན་ཡོད་པ་མིན་པའི་ཕྱིར་ན་ཞེས་པ་།",
            ""
        ],
        [
            "མཐར་རེ་རེའི་མཐར་མ་ཐུག་པའི་",
            "ཐམས་ཅད་མི་སྲིད་པས་རེ་རེའི་",
            "སྔ་རོལ་ན་ཡོད་ན་ཐམས་ཅད་ཀྱི་ཡང་",
            "སྔ་རོལ་ན་ཡོད་པར་འགྱུར་བའི་ཕྱིར་རོ། །",
            " གཉིས་པ་ལེན་པ་པོ་གཅིག་དང་ཐ་དད་དུ་",
            "མི་འཐད་པས་བླང་བྱ་རེ་རེའི་སྔ་རོལ་དུ་ཡོད་པ་དགག་པ་ནི། ",
            "ལྟ་པོ་དེ་ཉིད་ཉན་པོ་དེ།། ",
            "གལ་ཏེ་ཚོར་པོའང་དེ་ཉིད་ན།། ",
            "རེ་རེའི་སྔ་རོལ་ཡོད་གྱུར་ན།། ",
            "དེ་ནི་དེ་ལྟར་མི་རིགས་སོ།། ",
            "གལ་ཏེ་ལྟ་པོ་གཞན་ཉིད་ལ།།",
            ""
        ],
        [
            "ཉན་པ་པོ་གཞན་ཚོར་གཞན་ན།། ",
            "ལྟ་པོ་ཡོད་ཚེ་ཉན་པོར་འགྱུར།། ",
            "བདག་ཀྱང་མང་པོ་ཉིད་དུ་འགྱུར།། ",
            "སྤྱིར་བདག་ཙམ་ཞིག་ལྟ་སོགས་ཐམས་ཅད་ཀྱི་",
            "སྔར་མེད་ཀྱང་རེ་རེའི་སྔར་ཡོད་དུ་ཆུག་ན་ཡང་",
            "བླང་བྱ་རེ་རེའི་སྔར་རང་རང་གི་",
            "ལེན་པ་པོ་ཡོད་པར་ནི་མི་རིགས་།",
            "ཇི་ལྟར་ལྟ་བའི་ལེན་པ་པོ་ནི་ལྟ་བ་པོའི་",
            "བདག་ཡིན་པས་གལ་ཏེ་ལྟ་བ་པོའི་",
            "བདག་དེ་ཉིད་ཉན་པ་པོའང་",
            "དེ་ཚོར་བ་པོའང་དེ་ཉིད་ཡིན་ན་",
            ""
        ],
        [
            "ལྟ་བའི་སྔར་ཉན་པོ་ཡོད་དུ་རུང་ལ་དེ་ཉིད་ལྟ་བ་པོ་ཡིན་པས། ",
            "བླང་བྱ་ལྟ་བ་ལྟ་བུ་རེ་རེའི་སྔ་རོལ་ན་ལྟ་བ་པོ་ལྟ་བུ་རང་གི་ཉེ་བར་ལེན་པ་པོ་ཡོད་པར་འགྱུར་བ་ཞིག་།",
            "བྱ་བ་ཐ་དད་རིམ་ཅན་གྱི་བྱེད་པ་པོ་གཅིག་ཡིན་པ་དེ་ནི་དེ་ལྟར་མི་རིགས་པས་ལྟ་བའི་སྔར་ཉན་པོ་ཡོད་ཀྱང་ལྟ་པོ་མེད་པས་བླང་བྱ་རེ་རེའི་སྔར་རང་གི་ལེན་པོ་ཡོད་པར་མི་རིགས་སོ་ཞེས་པའོ།།",
            "ཡང་གལ་ཏེ་བྱ་བ་ཐ་དད་རིམ་ཅན་གྱི་བྱེད་པོ་གཅིག་ཏུ་འགལ་བའི་ཉེས་པ་དེ་སྤང་བར་འདོད་།",
            "ལྟ་བ་པོ་གཞན་ཉིད་ལ་ཉན་པ་པོ་གཞན་ཚོར་བ་པོའང་གཞན་དུ་འདོད་།",
            "དེ་དག་ཕན་ཚུན་ལྟོས་པ་མེད་པས་རྟ་དང་བ་ལང་ལྟར་སྔར་ལྟ་བ་པོ་ཡོད་པའི་ཚེ་",
            "ཉན་པ་པོ་ལ་སོགས་པའང་ཡོད་དུ་རུང་བར་འགྱུར་།",
            "རང་ཉིད་ཚོགས་དྲུག་དུས་གཅིག་པར་མི་འདོད་པ་དང༌། ",
            "གཞན་ཡང་དེ་ལྟར་འདོད་ན་གང་ཟག་གཅིག་ལ་ལྟ་བ་པོ་དང་ཉན་པ་པོ་ལ་སོགས་པའི་བདག་མང་པོ་ཉིད་དུའང་འགྱུར་།",
            ""
        ],
        [
            "འཇིག་རྟེན་སྐྱེ་བ་ན་གང་ཟག་ཉག་གཅིག་སྐྱེའོ་ཞེས་",
            "པའི་ལུང་ལས་འདོད་པར་མི་ནུས་སོ།། ",
            "གསུམ་པ་༼ལྟ་སོགས་ཀྱི་རྒྱུའི་ཉེ་བར་",
            "ལེན་པ་པོར་རྟོག་པ་དགག་པ་༽ནི། ",
            "ལྟ་དང་ཉན་ལ་སོགས་པ་དང༌། །",
            " ཚོར་བ་དག་ལ་སོགས་པ་ཡང༌། །",
            " གང་ལས་འགྱུར་བའི་འབྱུང་དེ་ལའང༌། །",
            " དེ་ནི་ཡོད་པ་མ་ཡིན་ནོ།། ",
            "བདག་ནི་ལྟ་སོགས་ཐམས་ཅད་ཀྱི་",
            "སྔ་རོལ་ན་ཡོད་ལ་དེར་གདགས་པའི་",
            "རྒྱུ་མེད་པའང་མ་ཡིན་།",
            "མིང་དང་གཟུགས་ཀྱི་རྐྱེན་གྱིས་",
            "སྐྱེ་མཆེད་དྲུག་ཅེས་པའི་ཚུལ་གྱིས་",
            "དེའི་ཚེ་ལྟ་བ་ལ་སོགས་པ་",
            "རྒྱུ་མིང་བཞི་དང་ཚོགས་པའི་མེར་མེར་པོ་",
            "ལ་སོགས་པའི་འབྱུང་བ་བཞིའི་",
            "གཟུགས་ཡོད་པས་དེའི་རྒྱུ་ཅན་ནམ་",
            "དེ་ཉེ་བར་ལེན་པ་པོའི་བདག་ཡོད་པ་ཡིན་ནོ་ཞེ་།",
            "དེ་ལྟ་ན་ཡང་ལྟ་དང་ཉན་ལ་སོགས་པ་དང༌། ",
            "ཚོར་བ་དག་ལ་སོགས་པ་ཡང་གང་ལས་",
            "འབྱུང་བར་འགྱུར་བའི་རྒྱུ་མིང་བཞི་དང་",
            "ཚོགས་པའི་མེར་མེར་པོ་ལ་སོགས་པ་",
            "འབྱུང་བ་ཆེན་པོ་དེ་ལའང༌། ",
            "དེ་ཉེར་བར་ལེན་པ་པོའི་",
            "བདག་དེ་ནི་ཡོད་པ་མ་ཡིན་ཏེ",
            ""
        ],
        [
            "སྔ་མ་ལྟར་བླང་བྱ་འབྱུང་བ་ཆེན་པོའི་",
            "སྔར་དེ་ལེན་པ་པོའི་བདག་མེད་པས་",
            "དེ་ཉེ་བར་ལེན་པ་མི་འཐད་པའི་",
            "ཕྱིར་རོ་སྙམ་དུ་དགོངས་པའོ།།",
            "མདོ་སྡེ་པ་ལ་སོགས་པ་དག་དེ་ལྟར་",
            "ཉེ་བར་ལེན་པ་པོའི་བདག་མེད་ཀྱང་",
            "ལྟ་བ་ལ་སོགས་པ་ཉེ་བར་",
            "ལེན་པ་ཙམ་ཡོད་དོ་སྙམ་པ་།",
            "གཉིས་པ་དེས་བླང་བྱ་ཡང་དགག་པར་གྲུབ་པ་ནི། ",
            "ལྟ་དང་ཉན་ལ་སོགས་པ་དང༌། །",
            " ཚོར་བ་དག་ལ་སོགས་པ་ཡང༌། །",
            " གང་གི་ཡིན་པ་གལ་ཏེ་མེད།། ",
            "དེ་དག་ཀྱང་ནི་ཡོད་མ་ཡིན།། ",
            "གལ་ཏེ་དེ་དག་གི་ཉེ་བར་ལེན་པ་པོ་ཡོད་ན་",
            "ཉེ་བར་ལེན་པ་དེ་དག་ཀྱང་ཡོད་པར་",
            "འགྱུར་བ་ཞིག་ན་སྔར་བཤད་པའི་ཚུལ་གྱིས་",
            "ཉེ་བར་ལེན་པ་ལྟ་དང་ཉན་པ་ལ་སོགས་པ་དང༌། ",
            "ཚོར་བ་དག་ལ་སོགས་པ་ཡང༌། ",
            "ལེན་པ་པོ་གང་གི་ཉེ་བར་ལེན་པ་",
            "ཡིན་པའི་ལེན་པ་པོའི་བདག་དེ་མེད་ན་",
            ""
        ],
        [
            "དེས་ལས་བསགས་པའི་སྒོ་ནས་བསྒྲུབ་པའམ། རྣམ་འཇོག་དེ་ལ་ལྟོས་པའི་བླང་བྱ་ལྟ་སོགས་",
            "དེ་དག་ཀྱང་ནི་རང་བཞིན་དུ་ཡོད་པ་མིན་ནོ་ཞེས་པའོ།། ",
            "གསུམ་པ་འབྲས་བུ་བསྡུ་བ་ནི། ",
            "གང་ཞིག་ལྟ་ལ་སོགས་པ་ཡི། །",
            " སྔ་རོལ་ད་ལྟ་ཕྱི་ན་མེད།། ",
            "དེ་ལ་ཡོད་དོ་མེད་དོ་ཞེས། །",
            " རྟོག་པ་དག་ནི་ལྡོག་པར་འགྱུར།། ",
            "དེ་ལྟ་ན་བླང་བྱ་དང་ལེན་པོ་",
            "ཕན་ཚུན་ལྟོས་པ་ཉིད་ཀྱི་ཕྱིར་",
            "ལེན་པ་པོའི་བདག་གང་ཞིག་",
            "ལྟ་བ་ལ་སོགས་པའི་སྔ་རོལ་ན་མེད་དེ་",
            "བདག་ཏུ་གདགས་པའི་རྒྱུ་མེད་པའི་ཕྱིར་རོ། །",
            "ད་ལྟ་ལྷན་ཅིག་ཏུ་ཡང་མེད་དེ",
            ""
        ],
        [
            "སོ་སོར་མ་གྲུབ་པའི་ཕྱིར་དང༌། ",
            "ཕན་ཚུན་ལྟོས་མེད་དུུ་འགྱུར་བའི་ཕྱིར་རོ། །",
            "ཕྱི་ནའང་མེད་དེ་ལེན་པོ་མེད་པའི་བླང་བྱ་སྔར་",
            "གྲུབ་ན་དེ་རྒྱུ་མེད་དུུ་འགྱུར་བའི་ཕྱིར་རོ། །",
            "དེ་བཞིན་དུ་བླང་བྱ་ཡང་ལེན་པོ་དང་",
            "སྔ་ཕྱི་ལྷན་ཅིག་ཏུ་མ་གྲུབ་པས་",
            "ཕན་ཚུན་སྔ་ཕྱི་ལྷན་ཅིག་ཏུ་མ་གྲུབ་པའི་",
            "ལེན་པ་པོའི་བདག་དང་བླང་བྱ་",
            "ལྟ་སོགས་དེ་ལ་རང་བཞིན་དུ་ཡོད་དོ་ཞེས་",
            "ཤེས་རབ་ཅན་སུ་ཞིག་རྟོག་པར་།",
            "འོ་ན་མེད་པར་འདོད་དམ་ཞེ་།",
            "འདིར་ནི་ཡོད་ཉིད་འགོག་འདོད་ཀྱི། །",
            "མེད་ཉིད་སྒྲུབ་པ་མ་ཡིན་ནོ།།",
            "ཞེས་པའི་ཚུལ་གྱིས་གཞན་དག་གིས་",
            "དེ་དག་རང་བཞིན་དུ་ཡོད་པར་",
            "བཏགས་པ་བཀག་པ་ཙམ་ཡིན་གྱི། ",
            "དེ་དག་དེ་ཁོ་ན་ཉིད་དུ་རང་བཞིན་མེད་",
            "དོ་ཞེས་པའི་བཀག་ཆོས་ཉིད་དུའང་",
            "ཤེས་རབ་ཅན་སུ་ཞིག་རྟོག་པར་བྱེད་དེ",
            ""
        ],
        [
            "མོ་གཤམ་གྱི་བུ་ལྟར་རྣམ་པ་ཐམས་ཅད་དུ་",
            "དམིགས་པ་མེད་པའི་རང་བཞིན་དེ་ལ་",
            "ཡོད་མེད་ཀྱི་རྟོག་པ་ཐམས་ཅད་",
            "ལྡོག་པར་འགྱུར་རོ་ཞེས་པའོ།། ",
            "གསུམ་པ་དོན་བསྡུ་བ་ནི། ",
            "དེ་ལྟར་ན་རབ་ཏུ་བྱེད་པ་འདིས་",
            "དངོས་སུ་བདག་དང་ཕུང་པོ་གཉིས་",
            "ཡང་དག་པར་ཡོད་མེད་ཀྱི་སྤྲོས་པ་",
            "ཐམས་ཅད་དང་བྲལ་བ་དང༌། ",
            "ཀུན་རྫོབ་སྒྱུ་མ་ལྟ་བུར་",
            "ཕན་ཚུན་ལྟོས་ནས་གྲུབ་པར་བསྟན་པས། ",
            "ཤུགས་ལ་བརྟེན་ནས་འབྱུང་བའི་",
            "ཆོས་ཐམས་ཅད་ཡང་དག་པར་ཡོད་མེད་ཀྱི་",
            "མཐའ་ཐམས་ཅད་དང་བྲལ་བ་དང༌། ",
            "ཀུན་རྫོབ་ཏུ་བརྟེན་ནས་འབྱུང་བ་",
            "སྒྱུ་མ་ལྟ་བུར་གྲུབ་པ་ཡིན་ནོ།།",
            "དོན་དེ་ཉིད་འཕགས་པ་དཀོན་མཆོག་བརྩེགས་པ་ལས་ཀྱང༌། ",
            "འོད་སྲུང་ཡོད་ཅེས་བྱ་བ་འདི་ནི་མཐའ་གཅིག་།",
            ""
        ],
        [
            "མེད་ཅེས་བྱ་བ་འདི་ནི་མཐའ་གཉིས་པའོ།།",
            "མཐའ་དེ་གཉིས་ཀྱི་དབུས་གང་ཡིན་པ་",
            "དེ་ནི་བསྟན་དུ་མེད་པ། ",
            "རྣམ་པར་རིག་པ་མེད་པ། ",
            "སྣང་བ་མེད་པ། ",
            "གནས་པ་མེད་པ་།",
            "འོད་སྲུང་འདི་ནི་དབུ་མའི་ལམ་ལ་",
            "སོ་སོར་རྟོག་པ་ཞེས་བྱའོ།།",
            "ཞེས་གསུངས་།",
            "དབུ་མ་རྩ་བའི་འགྲེལ་པ་འཐད་པའི་",
            "རྒྱན་ལས་སྔ་རོལ་ན་གནས་པ་བརྟག་པ་།",
            "རབ་ཏུ་བྱེད་པ་དགུ་པའི་རྣམ་པར་བཤད་པའོ།།།།",
            ""
        ],
        [
            "རབ་བྱེད་བཅུ་པ། ",
            "མེ་དང་བུད་ཤིང་བརྟག་པ། ",
            "མེ་དང་བུད་ཤིང་བརྟག་པ་ལ་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "ཏིང་ངེ་འཛིན་གྱི་རྒྱལ་པོའི་མདོ་ལས། ",
            "བསྐལ་པ་བརྒྱ་ཕྲག་མང་པོར་རབ་བསྲེགས་ཀྱང༌། །",
            " ནམ་མཁའ་སྔོན་ཆད་ནམ་ཡང་ཚིག་མིན་ལྟར། །",
            " ཆོས་རྣམས་ནམ་མཁའ་མཚུངས་པར་རྣམ་རིག་པས། །",
            " དེ་ནི་གཞར་ཡང་མེ་ནང་ཡོང་མི་འཚིག །",
            " གལ་ཏེ་སངས་རྒྱས་ཞིང་རྣམས་འབར་གྱུར་ལ། ",
            "འབར་བ་འདི་རྣམས་མ་ལུས་ཞི་གྱུར་ཅེས། །",
            " ཏིང་འཛིན་གནས་ནས་སྨོན་ལམ་འདི་བཏབ་ན།། ",
            "ས་རྣམས་ཞིག་ཀྱང་དེ་ལ་འགྱུར་བ་མེད།། ",
            "ཅེས་གསུངས་པ་ལ་སོགས་པའི་",
            "དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་ཉེ་བར་ལེན་པའི་ཕུང་པོ་དང༌། ",
            "ཉེ་བར་ལེན་པ་པོའི་བདག་གཉིས་ཕན་ཚུན་",
            "ལྟོས་ཀྱང་རང་བཞིན་དུ་ཡོད་པ་མི་འགལ་ཏེ",
            "མེ་དང་བུད་ཤིང་ཕན་ཚུན་ལྟོས་ཀྱང་",
            "བསྲེག་བྱ་དང་སྲེག་པར་བྱེད་པའི་",
            "རང་བཞིན་དུ་ཡོད་པ་བཞིན་ནོ་སྙམ་པ་།",
            "དཔེ་མེ་དང་བུད་ཤིང་ཉིད་རང་བཞིན་དུ་",
            "མ་གྲུབ་པར་བསྟན་པའི་ཕྱིར་",
            "རབ་ཏུ་བྱེད་པ་འདི་བཀོད་པ་ཡིན་ནོ།།",
            ""
        ],
        [
            "གཉིས་པ་གཞུང་གི་དོན་ལ་གསུམ་།",
            "མེ་དང་བུད་ཤིང་རང་བཞིན་དུ་གྲུབ་པ་དགག་པ་དང༌། ",
            "དེ་ཆོས་གཞན་ལ་བསྒྲེ་བ་དང༌། ",
            "བཀག་པའི་དོན་དུ་ལྟ་བ་སྨད་པའོ།།",
            "དང་པོ་༼མེ་དང་བུད་ཤིང་རང་བཞིན་དུ་གྲུབ་པ་དགག་པ་༽ལ་གསུམ་།",
            "དེ་ཉིད་དང་གཞན་དུ་དཔྱད་པས་",
            "མེ་དང་བུད་ཤིང་གི་ངོ་བོ་དགག་པ་དང༌། ",
            "སྒྲུབ་བྱེད་དགག་པ་དང༌། ",
            "བཀག་པའི་དོན་བསྡུ་བའོ།།",
            "དང་པོ་༼དེ་ཉིད་དང་གཞན་དུ་དཔྱད་པས་",
            "མེ་དང་བུད་ཤིང་གི་ངོ་བོ་དགག་པ་༽ནི། ",
            "གལ་ཏེ་མེ་དང་བུད་ཤིང་རང་བཞིན་དུ་",
            "ཡོད་ན་ངོ་བོ་གཅིག་གམ་ཐ་དད་དུ་ཡོད་",
            "།"
        ],
        [
            "དང་པོ་དགག་པ་ནི། ",
            "བུད་ཤིང་གང་དེ་མེ་ཡིན་ན།། ",
            "བྱེད་པ་པོ་དང་ལས་གཅིག་འགྱུར།། ",
            "གལ་ཏེ་བསྲེག་བྱའི་བུད་ཤིང་གང་ཡིན་པ་",
            "དེ་ཉིད་སྲེག་པར་བྱེད་པ་པོའི་མེ་ཡིན་ན་",
            "རྒྱུ་མཚན་མཚུངས་པས་སྤྱིར་བྱེད་པ་པོ་དང་",
            "ལས་ངོ་བོ་གཅིག་ཏུ་འགྱུར་།",
            "འདོད་པར་ནི་མི་ནུས་།",
            "རང་ལ་བྱ་བྱེད་འགལ་བའི་ཕྱིར་དང༌། ",
            "རྫ་མཁན་དང་བུམ་པའམ་གཅོད་པ་པོ་དང་",
            "གཅད་བྱ་ཡང་ངོ་བོ་གཅིག་ཏུ་ཐལ་བའི་ཕྱིར་རོ། །",
            " གཉིས་པ་གཞན་ཡིན་པ་དགག་པ་ལ་གཉིས་།",
            "མེ་བུད་ཤིང་ལ་མི་ལྟོས་པར་ཐལ་བས་དང༌། ",
            "མི་ཕྲད་པར་ཐལ་བས་དགག་པའོ།།",
            ""
        ],
        [
            "དང་༼མེ་བུད་ཤིང་ལ་མི་ལྟོས་པར་ཐལ་བས་",
            "༽པོ་ལའང་བུད་ཤིང་ལ་མ་ལྟོས་པའི་",
            "མེ་དམིགས་པར་ཐལ་བ་དང༌། ",
            "རྒྱུ་མེད་ལ་སོགས་པར་ཐལ་བ་དང༌། ",
            "དེ་གཉི་ག་མ་ངེས་པ་སྤང་བའོ།།",
            "དང་པོ་༼བུད་ཤིང་ལ་མ་ལྟོས་པའི་",
            "མེ་དམིགས་པར་ཐལ་བ་༽ནི། ",
            "གལ་ཏེ་ཤིང་ལས་མེ་གཞན་ན།། ",
            "ཤིང་མེད་པར་ཡང་འབྱུང་བར་འགྱུར།། ",
            "གལ་ཏེ་མེ་བུད་ཤིང་ལས་",
            "ངོ་བོ་གཞན་ཡིན་པའི་ཕྱིར་ན་བུད་ཤིང་ལ་",
            "ལྟོས་པ་མེད་པར་འབྱུང་བར་འགྱུར་རོ། །",
            "དེའི་ཁྱབ་པ་ནི་བུམ་པ་དང་སྣམ་བུ་ལྟར་",
            "ངོ་བོ་གཞན་དུ་གྲུབ་པ་ལ་ལྟོས་པ་དོན་མེད་པ་",
            "རྩོད་སྤང་དང་བཅས་པ་བཤད་ཟིན་ཏོ།།",
            "འདོན་པར་ནི་མི་ནུས་ཏེ་",
            "བུད་ཤིང་ལ་མ་ལྟོས་པའི་མེ་དམིགས་པར་འགྱུར་ན་",
            ""
        ],
        [
            "བསྲེག་བྱའི་ལས་མེད་པའི་",
            "སྲེག་པར་བྱེད་པ་པོའི་མེ་དམིགས་པའང་མ་ཡིན་པས་",
            "མེ་བུད་ཤིང་ལ་ལྟོས་ལ་",
            "ལྟོས་པ་དང་བཅས་པའི་ཕྱིར་",
            "གཞན་དུ་གྲུབ་པ་མེད་དོ།། ",
            "གཉིས་པ་༼རྒྱུ་མེད་ལ་སོགས་པར་ཐལ་བ་༽ནི། ",
            "རྟག་ཏུ་འབར་བ་ཉིད་དུ་འགྱུར།། ",
            "འབར་བྱེད་རྒྱུ་ལས་མི་འབྱུང་ཞིང༌།། ",
            "རྩོམ་པ་དོན་མེད་ཉིད་དུ་འགྱུར།། ",
            "དེ་ལྟ་ཡིན་ན་ལས་ཀྱང་མེད།།",
            ""
        ],
        [
            "གཞན་ལ་ལྟོས་པ་མེད་པའི་ཕྱིར། །",
            " འབར་བར་བྱེད་རྒྱུ་ལས་མི་འབྱུང༌།། ",
            "རྟག་ཏུ་འབར་བ་ཡིན་ན་ནི། ། ",
            "རྩོམ་པ་དོན་མེད་ཉིད་དུ་འགྱུར།། ",
            "གཞན་ཡང་མེ་བུད་ཤིང་ལས་གཞན་ཡིན་ན་",
            "འབར་བྱེད་ཀྱི་རྒྱུ་",
            "བུད་ཤིང་ལས་མི་འབྱུང་བར་འགྱུར་རོ། །",
            "ཁྱབ་པ་མ་གྲུབ་ཅེས་ནི་བརྗོད་པར་མི་ནུས་ཏེ",
            "མེ་བུད་ཤིང་ལས་གཞན་ཡིན་པའི་ཕྱིར་",
            "བུམ་པ་དང་སྣམ་བུ་ལྟར་",
            "བུད་ཤིང་ལ་ལྟོས་པ་མེད་པར་འགྱུར་།",
            "ལྟོས་པ་མེད་པའི་ཕྱིར་",
            "འབར་བ་མེ་དེ་",
            "འབར་བྱེད་ཀྱི་རྒྱུ་",
            "བུད་ཤིང་ལས་མི་འབྱུང་བར་འགྱུར་དགོས་སོ་ཞེས་སྦྲེལ་ལོ། །",
            "ཡང་ན་ཐལ་འགྱུར་སྔ་མའི་རྒྱས་པར་བཤད་པ་ཡང་རུང་ངོ༌།།",
            ""
        ],
        [
            "དེ་འདོད་།",
            "ཐལ་བ་གཉིས་པ་མེ་འབར་བྱེད་ཀྱི་རྒྱུ་ལས་མི་འབྱུང་།",
            "རྒྱུ་མེད་གཞན་ལ་མི་ལྟོས་ཕྱིར། །",
            "རྟག་ཏུ་ཡོད་པའམ་མེད་པར་འགྱུར།།",
            "ཞེས་པའི་ཚུལ་གྱིས་ལན་ཅིག་མི་འབར་ན་",
            "ལྟོས་པ་ཚང་དུས་མེད་པས་ནམ་ཡང་མི་འབར་བའམ། ",
            "ལན་ཅིག་འབར་ན་ལྟོས་པ་མ་ཚང་བ་མེད་པས་",
            "རྟག་ཏུ་འབར་བ་ཉིད་དུ་འགྱུར་རོ་",
            "ཞེས་པའོ།།"
        ],
        [
            "དེ་ཡང་འདོད་ན་",
            "ཐལ་བ་གསུམ་པ་",
            "བུད་ཤིང་བསྐུལ་བའི་རྩོམ་པ་དོན་མེད་ཉིད་དུ་འགྱུར་རོ། །",
            "དེ་ཉིད་བཤད་པ་ནི། ",
            "རྟག་ཏུ་འབར་བ་ཡིན་ན་ནི",
            "་མི་བསྒྲུབ་པ་དང་མི་འཆི་བར་བྱ་བའི་དོན་དུ་",
            "བུད་ཤིང་བསྐུལ་བ་དང་སྤར་བ་ལ་སོགས་པའི་རྩོམ་པ་",
            "དོན་མེད་པ་ཉིད་དུ་འགྱུར་རོ་",
            "ཞེས་པའོ།།",
            "དེ་ཡང་འདོད་ན་",
            "ཐལ་བ་བཞི་པ་",
            "བུད་ཤིང་བསྐུལ་བའི་རྩོམ་པ་དོན་མེད་པ་དེ་ལྟ་ཡིན་ན་",
            "ལས་བུད་ཤིང་མེད་པའི་མེ་ཡོད་པར་ཡང་འགྱུར་རོ་",
            "ཞེས་ཀྱང་ངམ་ཡང་གི་སྒྲ་རིམ་པ་གཞན་དུ་སྦྱར་རོ། །",
            "དེ་འདོད་པར་ནི་མི་ནུས་ཏེ་",
            ""
        ],
        [
            "མོ་གཤམ་གྱི་བུའི་ལུས་སྲེག་པའི་མེ་ལྟར་",
            "བསྲེག་བྱའི་ལས་མེད་པའི་སྲེག་པར་བྱེད་པ་པོ་འགལ་བའི་ཕྱིར་རོ། །",
            "དེའི་ཕྱིར་བསྲེག་བྱའི་ལས་",
            "བུད་ཤིང་མེད་པའི་མེ་ཡོད་པ་མ་ཡིན་པའི་ཕྱིར་",
            "མི་བསྒྲུབ་པ་དང་མི་འཆི་བར་བྱ་བའི་དོན་དུ་",
            "བུད་ཤིང་བསྐུལ་བའི་རྩོམ་པ་དོན་དང་བཅས་ལ་",
            "རྩོམ་པ་དོན་དང་བཅས་པའི་ཕྱིར་",
            "འབར་བྱེད་ཀྱི་རྒྱུ་བུད་ཤིང་ལས་འབྱུང་ཞིང་",
            "བུད་ཤིང་ལས་འབྱུང་བའི་ཕྱིར་",
            "མེ་བུད་ཤིང་ལས་གཞན་དུ་གྱུར་པ་མེད་དོ་",
            "ཞེས་བཟློག་པ་བཞི་ཡོད་པར་དོན་གྱིས་ཤེས་པར་བྱའོ།། ",
            "གསུམ་པ་ཐལ་བ་དེ་གཉི་ག་མ་ངེས་པ་སྤང་བ་ནི། ",
            "དེ་ལ་གལ་ཏེ་འདི་སྙམ་དུ། །",
            " སྲེག་བཞིན་བུད་ཤིང་ཡིན་སེམས་ན།། ",
            "གང་ཚེ་དེ་ཙམ་དེ་ཡིན་ན།། ",
            "གང་གིས་བུད་ཤིང་དེ་སྲེག་བྱེད། །",
            " མེ་བུད་ཤིང་ལས་གཞན་ཡིན་ན་",
            ""
        ],
        [
            "བུད་ཤིང་ལ་མི་ལྟོས་པར་འགྱུར་བས་",
            "དེ་མེད་པའི་མེ་དམིགས་པར་ཐལ་བ་དང༌། ",
            "མེ་འབར་བྱེད་ཀྱི་རྒྱུ་བུད་ཤིང་ལས་མི་འབྱུང་བར་ཐལ་ལོ་",
            "ཞེས་བརྗོད་པ་དེ་ལ་གལ་ཏེ་གཞན་དག་འདི་སྙམ་དུ། ",
            "མེ་བུད་ཤིང་ལས་གཞན་ཡིན་ཀྱང་",
            "དེ་ལ་ལྟོས་པ་མི་འགལ་ཏེ་",
            "འདི་ལྟར་མེས་སྲེག་བཞིན་པ་ཉིད་བུད་ཤིང་ཡིན་པས་",
            "བུད་ཤིང་མེ་ལ་ལྟོས་ལབུད་ཤིང་དེ་སྲེག་པར་བྱེད་པ་པོ་ཉིད་མེ་ཡིན་པས་",
            "མེ་ཡང་བུད་ཤིང་ལ་ལྟོས་པས་",
            "དེ་གཉིས་ཕན་ཚུན་ལྟོས་བཅས་ཀྱི་གཞན་ཡིན་གྱི་",
            "བུམ་སྣམ་ལྟར་ལྟོས་མེད་ཀྱི་གཞན་མ་ཡིན་པས་",
            "ཐལ་བ་གཉིས་པོ་དེར་མི་འགྱུར་སྙམ་དུ་སེམས་།",
            "མེས་བུད་ཤིང་སྲེག་ན་དེ་ལྟར་བརྟག་པར་རིགས་པ་ཞིག་ན་",
            "མེས་བུད་ཤིང་སྲེག་པ་ཉིད་མི་འཐད་།",
            "འདི་ལྟར་བུད་ཤིང་ཆོས་ཅན། ",
            "མེ་གང་གིས་བུད་ཤིང་དེ་སྲེག་པར་བྱེད་དེ་སྲེག་པར་མི་བྱེད་དོ་",
            "ཞེས་པ་།",
            "གཏན་ཚིགས་གང་གི་ཚེའམ་གང་གི་ཕྱིར་",
            "སྲེག་བཞིན་པ་དེ་ཙམ་བུད་ཤིང་དེ་ཡིན་པའི་ཕྱིར་རོ་",
            "ཞེས་པ་།",
            ""
        ],
        [
            "དེའི་ཁྱབ་པ་ནི་",
            "སྲེག་བཞིན་པ་དེ་ཙམ་ལས་ཐ་དད་པའི་",
            "སྲེག་པར་བྱེད་པ་པོའི་མེ་མ་དམིགས་པས་",
            "རང་ལ་བྱ་བྱེད་འགལ་བར་དགོངས་པའོ།།",
            "དེའི་ཕྱིར་མེས་སྲེག་བཞིན་པ་བུད་ཤིང་དང་",
            "བུད་ཤིང་སྲེག་པར་བྱེད་བཞིན་པ་མེར་མི་རུང་བས་",
            "དེ་དག་ལྟོས་བཅས་ཀྱི་གཞན་དུ་མ་གྲུབ་པས་",
            "ཐལ་བ་སྔ་མ་གཉིས་པོ་བཟློག་པར་མི་ནུས་སོ།།",
            "གཞན་ཡང་མེ་དང་བུད་ཤིང་ལྟོས་བཅས་ཀྱི་གཞན་ཡིན་པའི་ཕྱིར་",
            "ཡུལ་དུས་གཅིག་ཏུ་མི་ཕྲད་།",
            "ཕྲད་པ་མེད་པའི་ཕྱིར་",
            "མེས་བུད་ཤིང་བསྲེག་པར་མི་འགྱུར་བས་",
            "སྲེག་བཞིན་པ་བུད་ཤིང་དུ་མི་འཐད་དོ་",
            "ཞེས་སྲེག་བཞིན་པ་བུད་ཤིང་ཡིན་པ་འགོག་པའི་",
            "འཐད་པ་གཉིས་པར་འགྲེལ་པས་འཆད་དོ།།",
            "ཡང་ན་དེ་ལྟར་མི་ལྟོས་པར་ཐལ་བས་",
            "མེ་དང་བུད་ཤིང་གཞན་ཡིན་པ་བཀག་།",
            "མི་ཕྲད་པར་ཐལ་བས་",
            "དེ་གཉིས་གཞན་ཡིན་པ་འགོག་པ་ཡིན་ནོ།།",
            ""
        ],
        [
            "༼གཉིས་པ་མི་ཕྲད་པར་ཐལ་བས་དགག་པ་༽དེ་ལ་གཉིས་།",
            "༼དང་པོ་༽ཐལ་བ་དགོད་པ་ནི། ",
            "གཞན་ཕྱིར་མི་ཕྲད་",
            "ཕྲད་མེད་ན། སྲེག་པར་མི་འགྱུར་",
            "མི་སྲེག་ན།། འཆི་བར་མི་འགྱུར་",
            "མི་འཆི་ན།། ",
            "རང་རྟགས་དང་ཡང་ལྡན་པར་གནས། །",
            " གཞན་ཡང་མེ་དང་བུད་ཤིང་རྫས་གཞན་ཡིན་པའི་ཕྱིར་",
            "སྣང་མུན་ལྟར་ཡུལ་དུས་གཅིག་ཏུ་མི་ཕྲད་ལ་",
            "ཕྲད་པ་མེད་པའི་ཕྱིར་ན་",
            "བསྐལ་པའི་ཡུལ་དུས་ན་གནས་པ་ལྟར་",
            "མེས་བུད་ཤིང་སྲེག་པར་མི་འགྱུར་ཞིང༌",
            "མེས་བུད་ཤིང་མི་སྲེག་པའི་ཕྱིར་ན་",
            "བུད་ཤིང་སྲེག་པ་ལ་མི་ལྟོས་པས་",
            "བུད་ཤིང་རྒྱུན་ཆད་པས་འཆི་བར་མི་འགྱུར་ལ་",
            ""
        ],
        [
            "མི་འཆི་བའི་ཕྱིར་ན་",
            "བུད་ཤིང་རྒྱུན་ཆད་པ་ན་རང་གི་རྟགས་",
            "རང་གི་མཚན་ཉིད་དང་ལྡན་པར་གནས་པར་ཡང་འགྱུར་རོ། །",
            "དེ་འདོད་པར་ནི་མི་ནུས་ཏེ",
            "བུད་ཤིང་རྒྱུན་ཆད་པའི་ཚེ་རང་གི་མཚན་ཉིད་ཚ་ཞིང་",
            "སྲེག་པ་མ་དམིགས་པའི་ཕྱིར་རོ། །",
            "དེའི་ཕྱིར་བུད་ཤིང་རྒྱུན་ཆད་པས་འཆི་བའི་ཕྱིར་",
            "བུད་ཤིང་སྲེག་ཅིང་",
            "བུད་ཤིང་སྲེག་པས་དེ་དང་ཕྲད་ལ་ཕྲད་པའི་ཕྱིར་",
            "བུད་ཤིང་ལས་གཞན་དུ་མ་གྲུབ་བོ་",
            "ཞེས་བཟློག་པ་དོན་གྱིས་གནས་སོ།། ",
            "གཉིས་པ་མ་ངེས་པ་སྤང་བ་ནི། ",
            "གལ་ཏེ་ཤིང་ལས་མེ་གཞན་ན།། ",
            "ཤིང་དང་ཕྲད་དུ་རུང་བར་འགྱུར།།",
            ""
        ],
        [
            "ཇི་ལྟར་བུད་མེད་སྐྱེས་པ་དང༌། །",
            " སྐྱེས་པའང་བུད་མེད་ཕྲད་པ་བཞིན། །",
            " གལ་ཏེ་མེ་དང་བུད་ཤིང་གཞན་ཡིན་ཀྱང་ཕྲད་པ་མི་འགལ་ཏེ་",
            "སྐྱེས་པ་དང་བུད་མེད་བཞིན་ནོ་",
            "སྙམ་ནཇི་ལྟར་བུད་མེད་སྐྱེས་པ་དང༌། ",
            "སྐྱེས་པའང་བུད་མེད་དང་ལྟོས་མེད་ཀྱི་གཞན་ཡིན་པས་ཕྲད་པ་བཞིན་",
            "གལ་ཏེ་ཤིང་ལས་མེ་ལྟོས་མེད་ཀྱི་གཞན་ཡིན་ན་",
            "ཤིང་དང་ཕྲད་པར་འགྱུར་བ་ཞིག་ན་",
            "དེ་གཉིས་ལྟོས་མེད་ཀྱི་གཞན་དུ་མ་གྲུབ་པས་ཕྲད་པ་མེད་དོ་",
            "ཞེས་པའོ།། ",
            "དེ་ཉིད་རྒྱས་པར་བཤད་པ་ནི། ",
            "གལ་ཏེ་མེ་དང་ཤིང་དག་ནི། །",
            " གཅིག་གིས་གཅིག་ནི་བསལ་གྱུར་ན།། ",
            "ཤིང་ལས་མེ་གཞན་ཉིད་ཡིན་ཡང༌། །",
            " ཤིང་དང་ཕྲད་པར་འདོད་ལ་།",
            ""
        ],
        [
            "གལ་ཏེ་མེ་དང་ཤིང་དག་ནི་སྐྱེས་པ་དང་བུད་མེད་ལྟར་",
            "གཅིག་གིས་གཅིག་ནི་བསལ་བའམ་ཕན་ཚུན་མི་ལྟོས་པར་གྱུར་ན་",
            "དུས་གཅིག་གི་ཚེ་ཚོགས་སུ་རུང་བས་",
            "ཤིང་ལས་མེ་གཞན་ཉིད་ཡིན་ཀྱང༌། ",
            "ཤིང་དང་ཕྲད་པར་འདོད་ལ་རག་ན་",
            "དེ་གཉིས་སྐྱེས་པ་བུད་མེད་ལྟར་",
            "ཕན་ཚུན་ལྟོས་མེད་ཀྱི་གཞན་དུ་མ་གྲུབ་པའི་ཕྱིར་",
            "ཕྲད་པ་གཏན་མི་སྲིད་དོ་",
            "སྙམ་དུ་དགོངས་པའོ།། ",
            "གཉིས་པ་སྒྲུབ་བྱེད་དགག་པ་ལ་གཉིས་ལས། ",
            "རེ་ཞིག་ལྟོས་པ་དགག་པ་ནི། ",
            "གལ་ཏེ་མེ་དང་བུད་ཤིང་ཕན་ཚུན་ལྟོས་མེད་ཀྱི་གཞན་དུ་མ་གྲུབ་མོད་",
            "ལྟོས་བཅས་ཡིན་པའི་ཕྱིར་",
            "རང་བཞིན་དུ་ཡོད་པ་ཉིད་དེ་",
            "མོ་གཤམ་གྱི་བུ་ལྟར་མེད་པ་ནི་ལྟོས་པར་མི་རུང་བས་སོ་",
            "ཞེ།",
            "དེ་དག་མ་དཔྱད་པ་",
            "ཤེས་པ་འཁྲུལ་པའི་ངོ་ན་ལྟོས་པར་སྣང་མོད་ཀྱི་",
            "དེ་ཙམ་གྱིས་གཟུགས་བརྙན་ལྟར་རང་བཞིན་དུ་མི་འགྲུབ་།",
            ""
        ],
        [
            "རྣམ་པར་དཔྱད་ན་ལྟོས་པ་ཉིད་མ་གྲུབ་བོ། །",
            " དེ་ལ་གསུམ་།",
            "སྔ་ཕྱི་དང་དུས་མཉམ་པ་ལྟོས་པར་མི་འཐད་པ་དང༌། ",
            "གྲུབ་པ་དང་མ་གྲུབ་པ་ལྟོས་པར་མི་འཐད་པ་དང༌། ",
            "དོན་བསྡུ་བའོ།།",
            "དང་པོ་༼སྔ་ཕྱི་དང་དུས་མཉམ་པ་ལྟོས་པར་མི་འཐད་པ་༽ལ་གཉིས་ལས། ",
            "རེ་ཞིག་སྔ་ཕྱི་བ་ལྟོས་པ་དགག་པ་ནི། ",
            "གལ་ཏེ་ཤིང་ལྟོས་མེ་ཡིན་ལ། ",
            "གལ་ཏེ་མེ་ལྟོས་ཤིང་ཡིན་ན།། ",
            "གང་ལྟོས་མེ་དང་ཤིང་འགྱུར་བ། །",
            " དང་པོར་གྲུབ་པ་གང་ཞིག་ཡིན།། ",
            "གལ་ཏེ་ཤིང་ལྟོས་མེ་ཡིན་ན།།",
            ""
        ],
        [
            "མེ་གྲུབ་པ་ལ་སྒྲུབ་པར་འགྱུར།། ",
            "བུད་པར་བྱ་བའི་ཤིང་ལ་ཡང༌། །",
            " མེ་མེད་པར་ནི་འགྱུར་བ་ཡིན།། ",
            "གལ་ཏེ་མེ་འདི་ནི་བུད་ཤིང་དེའི་སྲེག་པར་བྱེད་པ་པོ་ཡིན་ནོ་",
            "ཞེས་བུད་ཤིང་ལ་ལྟོས་ནས་མེར་རྣམ་པར་འཇོག་པ་ཡིན་།",
            "གལ་ཏེ་བུད་ཤིང་འདི་ནི་མེ་འདིའི་བསྲེག་བྱའི་ལས་ཡིན་ནོ་",
            "ཞེས་མེ་ལ་ལྟོས་ནས་བུད་ཤིང་དུ་རྣམ་པར་འཇོག་པ་ཡིན་།",
            "དེའི་ཚེ་དང་པོ་བུད་ཤིང་གང་ལ་ལྟོས་ནས་",
            "མེ་གྲུབ་པར་འགྱུར་བ་ལ་བུད་ཤིང་སྔར་གྲུབ་པས་",
            "ཁྱབ་པ་ལས་བུད་ཤིང་དང་པོར་གྲུབ་པ་གང་ཞིག་ཡིན་ཏེ་",
            ""
        ],
        [
            "མེས་སྲེག་བཞིན་པ་མ་ཡིན་པ་བུད་ཤིང་མ་ཡིན་པ་ནི་",
            "བུད་ཤིང་ཉིད་མ་ཡིན་པའི་ཕྱིར་རོ། །",
            "གཉིས་པ་མེ་གང་ལ་ལྟོས་ནས་",
            "བུད་ཤིང་གྲུབ་པར་འགྱུར་བ་ལ་",
            "མེ་སྔར་གྲུབ་པས་ཁྱབ་པ་ལས་",
            "མེ་དང་པོར་གྲུབ་པ་གང་ཞིག་ཡིན་ཏེ་",
            "དེ་སྔར་གྲུབ་ན་རྒྱུ་མེད་དུ་འགྱུར་བའི་ཕྱིར་རོ། །",
            "དེའི་ཕྱིར་དེ་གཉིས་གང་ཡང་སྔར་མ་གྲུབ་པས་",
            "གང་ལ་ལྟོས་ནས་གང་ཡང་མི་འགྲུབ་བོ་",
            "ཞེས་པའི་དོན་ཏོ།།",
            "ཡང་གལ་ཏེ་བུད་ཤིང་ལ་ལྟོས་ནས་མེ་གྲུབ་པ་ཡིན་།",
            ""
        ],
        [
            "མེ་གྲུབ་པ་ལ་བསྒྲུབ་པར་འགྱུར་།",
            "དེའི་ཁྱབ་པ་ནི་",
            "མེ་མ་གྲུབ་ན་མོ་གཤམ་གྱི་བུ་ལྟར་ལྟོས་པ་མེད་པས་",
            "ལྟོས་པར་མི་འཐད་པའི་ཕྱིར་རོ་",
            "སྙམ་པའོ།།",
            "འདོད་པའང་མ་ཡིན་ཏེ་",
            "མེ་གྲུབ་ཟིན་བུད་ཤིང་གིས་བསྒྲུབ་མི་དགོས་པའི་ཕྱིར་རོ། །",
            "དེས་ན་གྲུབ་ཟིན་ལྟོས་པ་དོན་མེད་པས་",
            "ཤིང་ལ་ལྟོས་ནས་མེ་ཡིན་ན་",
            "མེ་མ་གྲུབ་པ་བསྒྲུབ་པར་འགྱུར་ནའདོད་པའང་མ་ཡིན་ཏེ་",
            "མ་གྲུབ་པ་བསྒྲུབ་པར་མི་ནུས་པའི་ཕྱིར་རོ་",
            "ཞེས་པའང་དོན་གྱིས་བལྟ་བར་བྱའོ།།",
            ""
        ],
        [
            "གཞན་ཡང་བུད་ཤིང་ལ་ལྟོས་ནས་མི་འགྲུབ་པ་ཡིན་།",
            "ཕུད་པར་བྱ་བའི་ཤིང་ལ་ཡང༌། ",
            "མེ་མེད་པར་ནི་འགྱུར་བ་ཡིན་ཏེ་",
            "དེའི་ཁྱབ་པ་ནི་བུད་ཤིང་མ་གྲུབ་ན་ལྟོས་པར་འགལ་།",
            "མེ་གྲུབ་ན་ལྟོས་མི་དགོས་པས་སོ་",
            "སྙམ་དུ་དགོངས་པའོ།། ",
            "༼གཉིས་པ་༽དུས་མཉམ་པ་ལྟོས་པར་མི་འཐད་པ་ནི། ",
            "གལ་ཏེ་དངོས་པོ་གང་ལྟོས་འགྲུབ།། ",
            "དེ་ཉིད་ལ་ཡང་ལྟོས་ནས་ནི། །",
            " བལྟོས་བྱ་གང་ཡིན་དེ་འགྲུབ་ན།། ",
            "གང་ལ་ལྟོས་ནས་གང་ཞིག་འགྲུབ།།",
            ""
        ],
        [
            "དེ་གཉིས་སྔ་ཕྱིར་མ་གྲུབ་ཀྱང་",
            "དུས་མཉམ་ཁོ་ནར་ཕན་ཚུན་ལྟོས་ནས་གྲུབ་པས་",
            "ཉེས་པ་དེར་མི་འགྱུར་རོ་",
            "སྙམ།",
            "དེ་ཡང་མི་རུང་སྟེ་",
            "གལ་ཏེ་མེའི་དངོས་པོ་གང་ཞིག་བུད་ཤིང་ལ་ལྟོས་ནས་འགྲུབ་།",
            "མེའི་བལྟོས་བྱའམ་ལྟོས་ས་བུད་ཤིང་གང་ཡིན་པ་དེ་ཡང་",
            "མེ་དེ་ཉིད་ལ་ལྟོས་ནས་ནི་འགྲུབ་ན་",
            "བུད་ཤིང་གང་ལ་ལྟོས་ནས་མེ་གང་ཞིག་འགྲུབ་སྟེ་",
            ""
        ],
        [
            "མེ་གྲུབ་ན་",
            "བུད་ཤིང་ལ་ལྟོས་མི་དགོས་ཤིང༌། ",
            "མ་གྲུབ་ན་ལྟོས་ས་བུད་ཤིང་ཡང་",
            "དེ་ཉིད་ལ་ལྟོས་པས་མི་འགྲུབ་པའི་ཕྱིར་རོ། །",
            "ཡང་དེ་བཞིན་དུ་བུད་ཤིང་གི་དངོས་པོ་གང་མེ་ལ་ལྟོས་ནས་འགྲུབ་ལ",
            "བུད་ཤིང་གི་བལྟོས་བྱའམ་",
            "ལྟོས་ས་མེ་གང་ཡིན་པ་དེ་ཡང་",
            "བུད་ཤིང་དེ་ཉིད་ལ་ལྟོས་ནས་ནི་འགྲུབ་ན་",
            ""
        ],
        [
            "མེ་གང་ལ་ལྟོས་ནས་བུད་ཤིང་གང་ཞིག་འགྲུབ་སྟེ་",
            "བུད་ཤིང་གྲུབ་ན་མེ་ལ་ལྟོས་མི་དགོས་ལ",
            "མ་གྲུབ་ན་ལྟོས་ས་མེ་ཡང་",
            "བུད་ཤིང་དེ་ཉིད་ལ་ལྟོས་པས་མི་འགྲུབ་པའི་ཕྱིར་རོ། །",
            " གཉིས་པ་༼གྲུབ་པ་དང་མ་གྲུབ་པ་ལྟོས་པར་མི་འཐད་པ་༽ནི། ",
            "དངོས་པོ་ལྟོས་གྲུབ་གང་ཡིན་པ། །",
            " དེ་མ་གྲུབ་ན་"
        ],
        [
            "ཇི་ལྟར་ལྟོས།། ",
            "ཅི་སྟེ་གྲུབ་པ་ལྟོས་ཤེ་ན།། ",
            "དེ་ནི་ལྟོས་པར་མི་རིགས་སོ།། ",
            "གཞན་ཡང་མེའི་དངོས་པོ་བུད་ཤིང་ལ་ལྟོས་ནས་གྲུབ་པ་གང་ཡིན་པ་དེ་",
            "གྲུབ་པའམ་མ་གྲུབ་པ་ཞིག་བུད་ཤིང་ལ་ལྟོས་།",
            "དང་པོ་ལྟར་ན་",
            "མེ་དེ་བུད་ཤིང་ལ་ཇི་ལྟར་ལྟོས་ཏེ་མ་གྲུབ་པའི་ཕྱིར་",
            "རི་བོང་གི་རྭ་བཞིན་ཅེས་པ་།",
            "ལྟོས་པ་ལ་ལྟོས་ས་ལྟོས་ཆོས་གཉིས་ཀྱིས་ཁྱབ་པས་",
            "ལྟོས་པ་པོ་མེད་པའི་ལྟོས་ས་མི་འཐད་པར་དགོངས་པའོ།།",
            ""
        ],
        [
            "ཇི་སྟེ་གཉིས་པ་ལྟར་",
            "མེ་གྲུབ་པ་ཞིག་བུད་ཤིང་ལ་ལྟོས་སོ་",
            "ཞེ།",
            "མེ་དེ་ནི་བུད་ཤིང་ལ་ལྟོས་པར་མི་རིགས་ཏེ་",
            "གྲུབ་ཟིན་པའི་ཕྱིར་རོ། །",
            "དེའི་ཁྱབ་པ་ནི་",
            "གྲུབ་ཟིན་པ་ལ་ཅིར་ཡང་བྱར་མེད་པས་སོ་",
            "སྙམ་པའོ།།",
            "དེ་བཞིན་དུ་བུད་ཤིང་ཡང་",
            "གྲུབ་པ་དང་མ་གྲུབ་པ་མེ་ལ་ལྟོས་པ་མི་འཐད་པ་སྦྱར་བར་བྱའོ།། ",
            "གསུམ་པ་དོན་བསྡུ་བ་ནི། ",
            "ཤིང་ལ་ལྟོས་པའི་མེ་མེད་དེ།། ",
            "ཤིང་ལ་མ་ལྟོས་མེ་ཡང་མེད།། ",
            "མེ་ལ་ལྟོས་པའི་ཤིང་མེད་དེ།།",
            ""
        ],
        [
            "མེ་ལ་མ་ལྟོས་ཤིང་ཡང་མེད།། ",
            "རྣམ་པར་དཔྱད་ན་ལྟོས་པ་ཉིད་མི་འཐད་པ་དེའི་ཕྱིར་",
            "ཤིང་ལ་ལྟོས་པའི་མེ་མེད་།",
            "འོ་ན་མ་ལྟོས་པར་ཡོད་དོ་",
            "སྙམ།",
            "ཤིང་ལ་མ་ལྟོས་པའི་མེ་",
            "མ་དཔྱད་པ་ཐ་སྙད་དུ་ཡང་མེད་དེ་",
            "རྒྱུ་མེད་དུ་འགྱུར་བའི་ཕྱིར་རོ། །",
            "དེ་བཞིན་དུ་རྣམ་པར་དཔྱད་ན་",
            "མེ་ལ་ལྟོས་པའི་ཤིང་མེད་དེ་",
            ""
        ],
        [
            "མེས་སྲེག་བཞིན་པ་ཉིད་བུད་ཤིང་ཡིན་པས་",
            "མེ་ལ་མ་ལྟོས་པའི་བུད་ཤིང་མ་དཔྱད་པ་ཐ་སྙད་དུ་ཡང་མེད་དོ།། ",
            "གཉིས་པ་སྒྲུབ་བྱེད་མངོན་སུམ་དགག་པ་ནི། ",
            "མེ་ནི་གཞན་ལས་མི་འོང་སྟེ།། ",
            "ཤིང་ལའང་མེ་ནི་ཡོད་མ་ཡིན།། ",
            "དེ་བཞིན་ཤིང་གི་ལྷག་མ་ནི། །",
            " སོང་དང་མ་སོང་བགོམ་པས་བསྟན།། ",
            "ཇི་སྟེ་མེ་དང་བུད་ཤིང་ངོ་བོ་གཅིག་ཏུ་ཡོད་དམ་",
            "ཐ་དད་དུ་ཡོད་ཅེས་པའི་དཔྱད་པ་འདིས་ཅི་ཞིག་བྱ་།",
            "མེས་བུད་ཤིང་སྲེག་པ་མངོན་སུམ་ཉིད་ཀྱིས་དམིགས་པས་",
            "དེ་དག་རང་བཞིན་དུ་ཡོད་དོ་",
            "ཞེ།"
        ],
        [
            "མ་འཁྲུལ་བའི་མངོན་སུམ་གྱིས་",
            "དེ་ལྟར་དམིགས་པ་ཉིད་དུ་མ་གྲུབ་།",
            "རྣམ་པར་དཔྱད་ན་མེས་བུད་ཤིང་སྲེག་པར་མི་རུང་བའི་ཕྱིར་རོ། །",
            "གལ་ཏེ་སྲེག་ན་གཞན་ནས་འོངས་པའི་མེས་སམ། ",
            "སྔར་ནས་བུད་ཤིང་ལ་ཡོད་པའི་མེས་དེ་སྲེག་།",
            "དང་པོ་ལྟར་།",
            "མེ་ནི་བུད་ཤིང་ལས་མ་གཏོགས་པ་གཞན་ལས་མི་འོང་སྟེ་",
            "དེ་ལྟར་མ་དམིགས་པའི་ཕྱིར་དང༌། ",
            "རྒྱུ་བུད་ཤིང་མེད་པའི་མེ་མེད་པས་",
            "དེ་ལ་འོང་བ་མེད་ཅིང་",
            "བུད་ཤིང་དང་བཅས་པའང་",
            "བུད་ཤིང་གི་སྟེང་དུ་འོང་བ་ལ་དགོས་པ་མེད་པའི་ཕྱིར་རོ། །",
            "གཉིས་པ་ལྟར་།",
            ""
        ],
        [
            "ཤིང་ལའང་སྔར་ནས་མེ་ཡོད་པ་ནི་མ་ཡིན་ཏེ་",
            "སྣང་རུང་མ་དམིགས་པའི་ཕྱིར་རོ། །",
            "གལ་ཏེ་མེ་སྔར་ནས་ཤིང་ལ་ཡོད་མོད་ཀྱི་",
            "དེ་གཙུབ་ཤིང་ལ་སོགས་པའི་རྐྱེན་གྱིས་",
            "མངོན་པར་གསལ་བར་བྱེད་པ་ཡིན་ནོ་",
            "ཞེས་ཀྱང་བསམ་པར་མི་བྱ་སྟེ",
            "མེའི་རང་གི་ངོ་བོ་གྲུབ་ཟིན་པས་བྱ་མི་དགོས་ཤིང༌། ",
            "མངོན་པར་གསལ་བར་བྱེད་ན་",
            "དེ་ཉིད་སྔར་མེད་པས་",
            "རྒྱུ་ལ་འབྲས་བུ་ཡོད་པའི་ཕྱིར་",
            "ཕྱོགས་ཉམས་པར་འགྱུར་བའི་ཕྱིར་རོ། །",
            "གཞན་ཡང་དེ་བཞིན་དུ་མེས་བུད་ཤིང་སྲེག་པ་",
            "སུན་འབྱིན་པའི་ལྷག་མ་ནི་",
            "སྔར་སོང་དང་མ་སོང་བགོམ་པ་ལ་",
            "འགྲོ་བའི་བྱ་བ་བཀག་པ་ཉིད་ཀྱིས་བསྟན་པ་ཡིན་ཏེ",
            "རོ་ཞིག་བསྲེགས་པ་མི་སྲེག་སྟེ།།",
            "ཞེས་འདོན་པ་བསྒྱུར་བ་ནི་སླའོ།།",
            ""
        ],
        [
            "དེས་ན་མེས་བུད་ཤིང་སྲེག་པ་ཉིད་མེད་པས་",
            "རྨི་ལམ་གྱི་མེས་བུད་ཤིང་སྲེག་པ་ལྟར་",
            "མི་བདེན་པ་མཐོང་བ་ཡིན་ནོ་",
            "ཞེས་འགྲེལ་པས་སྒྲུབ་བྱེད་མངོན་སུམ་དགག་པར་འཆད་དོ།།",
            "ཁ་ཅིག་ཕྱེད་སྔ་མས་མེ་བུད་ཤིང་ལ་བརྟེན་པ་དགག་པ་དང༌། ",
            "ཕྱི་མས་བུད་ཤིང་སྲེག་པའི་བྱ་བ་དགག་པར་འཆད་དོ།། ",
            "གསུམ་པ་དོན་བསྡུ་བ་ནི། ",
            "ཤིང་ཉིད་མེ་ནི་མ་ཡིན་ཏེ།། ",
            "ཤིང་ལས་གཞན་ལ་མེ་ཡང་མེད།། ",
            "མེ་ནི་ཤིང་དང་ལྡན་མ་ཡིན།། ",
            "མེ་ལ་ཤིང་མེད་དེར་དེ་མེད།།",
            ""
        ],
        [
            "དེ་ལྟར་ན་སྔར་བཀག་པས་",
            "ཤིང་ཉིད་མེ་ནི་མ་ཡིན་།",
            "ཤིང་ལས་གཞན་ལ་མེ་ཡང་མེད་།",
            "རིགས་པ་དེ་ཉིད་ཀྱིས་",
            "མེ་ནི་ཤིང་དང་ཐ་དད་ཐ་མི་དད་ཀྱི་ལྡན་པ་མ་ཡིན་།",
            "རྟེན་དང་བརྟེན་པ་ལ་ཐ་དད་ཀྱིས་ཁྱབ་པས་",
            "རྟེན་མེ་ལ་ཤིང་བརྟེན་པར་མེད་།",
            "ཤིང་དེར་མེ་བརྟེན་པར་མེད་དོ།།",
            "དེའི་ཕྱིར་མེ་དང་བུད་ཤིང་ཕྱོགས་ལྔར་མ་གྲུབ་པས་",
            "རང་བཞིན་མེད་པར་གྲུབ་བོ། ། ",
            "གཉིས་པ་རིགས་པ་དེ་ཆོས་གཞན་ལ་བསྒྲེ་བ་ནི། ",
            "མེ་དང་ཤིང་གིས་བདག་དང་ནི། །",
            " ཉེ་བར་ལེན་པའི་རིམ་པ་ཀུན། །",
            " བུམ་སྣམ་སོགས་དང་ལྷན་ཅིག་ཏུ། །",
            " མ་ལུས་པར་ནི་རྣམ་པར་བཤད།།",
            ""
        ],
        [
            "དེ་ལྟར་མེ་དང་ཤིང་ཕྱོགས་ལྔར་དཔྱད་ན་",
            "མེད་པ་དེ་ཉིད་ཀྱིས་ཉེ་བར་ལེན་པ་པོའི་བདག་དང་ནི་",
            "ཕུང་པོ་ལ་སོགས་པ་ཉེ་བར་བླང་བ་ལའང་",
            "ཕྱོགས་ལྔ་པོའི་རིམ་པ་ཀུན་མཚུངས་པར་རྣམ་པར་བཤད་ཅེས་སྦྲེལ་།",
            "ལས་དང་བྱེད་པོ་གཅིག་ཏུ་འགྱུར་བས་",
            "བདག་ཕུང་པོའི་ངོ་བོར་མི་འཐད་།",
            "ཐ་དད་དུ་དམིགས་པར་ཐལ་བ་དང༌། ",
            "རྒྱུ་ཕུང་པོ་ལ་མི་ལྟོས་པར་འགྱུར་བས་",
            "བདག་ཏུ་གདགས་པའི་རྒྱུ་མེད་དུ་འགྱུར་བའི་ཕྱིར་",
            "བདག་ཕུང་པོ་ལས་གཞན་དུ་མེད་ཅིང༌། ",
            "དེ་ཉིད་ཀྱིས་ན་བདག་ཕུང་པོ་དང་ཐ་དད་མི་དད་ཀྱི་ལྡན་པ་དང༌། ",
            "བདག་ཕུང་པོའི་རྟེན་དང༌། ",
            "ཕུང་པོ་ལ་བརྟེན་པར་ཡོད་པ་ཡང་བཀག་པ་ཡིན་ནོ།།",
            "དེ་ཁོ་ནར་མ་ཟད་ཀྱི་ཡན་ལག་དང་ཡན་ལག་ཅན་དང་",
            "རྒྱུ་དང་འབྲས་བུ་དང་མཚན་ཉིད་དང་",
            "མཚན་གཞིས་ཁྱབ་པའི་བུམ་སྣམ་སོགས་དང་",
            "ལྷན་ཅིག་ཏུ་མ་ལུས་པར་ནི",
            "་སྔར་བཤད་པའི་ཕྱོགས་ལྔ་པོའི་རིམ་པ་ཀུན་མཚུངས་པར་རྣམ་པར་བཤད་པ་ཡིན་ནོ།།",
            "དེའི་ཕྱིར་མེ་དང་བུད་ཤིང་ཕྱོགས་ལྔར་མ་གྲུབ་པའི་ཚུལ་འདིས་",
            "ལྟོས་མེད་ཀྱི་ཆོས་མི་སྲིད་ཅིང་",
            "ལྟོས་བཅས་ཀྱི་ཆོས་རྣམས་རང་གི་ལྟོས་ས་ལས་རྣམ་པ་ལྔར་དཔྱད་ན་",
            ""
        ],
        [
            "མེད་པས་རྟེན་ཅིང་འབྲེལ་པར་འབྱུང་བའི་",
            "ཆོས་ཐམས་ཅད་ཡང་དག་པར་སྤྲོས་པ་མེད་དགག་དང༌། ",
            "ཀུན་རྫོབ་ཏུ་དེ་ཉིད་དང་གཞན་དུ་བརྗོད་དུ་",
            "མེད་པ་སྒྱུ་མ་ལྟ་བུར་གྲུབ་པ་ཡིན་ནོ།།",
            "དོན་འདི་ཉིད་མདོ་ལས། ",
            "ཇི་ལྟར་གཙུབ་ཤིང་དང་ནི་གཙུབ་གཏན་དང༌། །",
            " ལག་པའི་རྩོལ་བ་འདི་གསུམ་འདུས་པ་ཡི། །",
            " རྐྱེན་འདི་དག་ལས་མེ་ནི་འབྱུང་འགྱུར་ཞིང༌། ",
            "བྱུང་སྟེ་བྱ་བ་བྱས་ནས་མྱུར་དུ་འགག། ",
            "དེ་ནས་འདི་ནི་གང་ནས་འོངས་སམ་གར། །",
            " སོང་ཞེས་མཁས་པ་གང་ཞིག་འཚོལ་བར་བྱེད།། ",
            "ཕྱོགས་དང་ཕྱོགས་མཚམས་ཀུན་ཏུ་བཙལ་བྱས་ན།། ",
            "འདི་ཡི་འགྲོ་དང་འོང་བ་རྙེད་མིན་བཞིན། །",
            " ཕུང་པོ་དག་དང་སྐྱེ་མཆེད་ཁམས་རྣམས་ནི། །",
            " ནང་ཡང་སྟོང་ལ་ཕྱི་རོལ་སྟོང་པ་སྟེ།།",
            ""
        ],
        [
            "ཐམས་ཅད་བདག་གིས་དབེན་ཞིང་གནས་མེད་ལ།། ",
            "ཆོས་ཉིད་མཚན་ཉིད་ནམ་མཁའི་ངོ་བོ་ཉིད། །",
            " ཅེས་གསུངས་པ་ལྟ་བུའོ།། ",
            "གསུམ་པ་བཀག་པའི་དོན་དུ་ལྟ་བ་སྨད་པ་ནི། ",
            "གང་དག་བདག་དང་དངོས་པོ་རྣམས། །",
            " དེ་བཅས་ཉིད་དང་ཐ་དད་པར། །",
            " སྟོན་པ་དེ་དག་བསྟན་དོན་ལ།། ",
            "མཁས་སོ་སྙམ་དུ་མི་སེམས་སོ།། ",
            "དེ་ལྟར་གྲུབ་བཞིན་དུ་རང་གི་སྡེ་པ་གང་དག་",
            "རྟེན་ཅིང་འབྲེལ་པ་མཆོག་ཏུ་ཟབ་པའི་",
            "དོན་ལ་རྨོངས་པས་ཉེ་བར་ལེན་པ་པོའི་བདག་དང་",
            "འབྲས་བུ་དང་ཡན་ལག་ཅན་དང་མཚན་ཉིད་ལ་སོགས་པ་",
            "ལྟོས་ཆོས་ཀྱི་དངོས་པོ་རྣམས་རང་གི་ལྟོས་ས་",
            "ཉེ་བར་ལེན་པའི་ཕུང་པོ་དང་རྒྱུ་དང༌། ",
            "ཡན་ལག་དང་མཚན་གཞི་ལ་སོགས་པ་ལས་",
            "དེ་བཅས་ཀྱི་ངོ་བོ་ཐ་མི་དད་པ་ཉིད་དང༌། ",
            "ངོ་བོ་ཐ་དད་པར་སྟོན་པ་དེ་དག་ཐུབ་པས་",
            "བསྟན་པ་རྟེན་ཅིང་འབྲེལ་པ་ཆེས་ཟབ་པ་དེ་ཉིད་དང་",
            "གཞན་དུ་བརྗོད་དུ་མེད་པ་རྟག་པ་དང་",
            "ཆད་པ་དང་བྲལ་བའི་དོན་ལ་མཁས་སོ་སྙམ་དུ་",
            "འཕགས་པ་ཀླུ་སྒྲུབ་ཁོ་བོ་མི་སེམས་སོ་ཞེས་པའོ།།",
            "ཇི་སྐད་དུ་བསྟོད་པ་ལས། ",
            "འགྲོ་བ་སྒྲ་བརྙན་དང་འདྲ་བར། །",
            " གཅིག་ཉིད་གཞན་ཉིད་དང་བྲལ་ཞིང༌།།",
            ""
        ],
        [
            "འཕོ་དང་འཇིག་པ་དང་བྲལ་བར། །",
            " སྨད་མེད་ཁྱེད་ཀྱིས་ཐུགས་སུ་ཆུད།། ",
            "ཅེས་བཤད་པ་ལྟ་བུའོ།། ",
            "༼གསུམ་པ་དོན་བསྡུ་བ་།༽ ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་མེ་དང་བུད་ཤིང་བརྟག་པ་།",
            "རབ་ཏུ་བྱེད་པ་བཅུ་པའི་རྣམ་པར་བཤད་པའོ།།།། ",
            "རབ་བྱེད་བཅུ་གཅིག་པ། ",
            "སྔོན་དང་ཕྱི་མའི་མཐའ་བརྟག་པ། ",
            "སྔོན་དང་ཕྱི་མའི་མཐའ་བརྟག་པ་ལ་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "འཕགས་པ་དཀོན་མཆོག་སྤྲིན་ལས། ",
            "ཆོས་ཀྱི་འཁོར་ལོ་བསྐོར་བ་ན།། ",
            "གཟོད་ནས་ཞི་ཞིང་མ་སྐྱེས་པ། །",
            " རང་བཞིན་མྱ་ངན་འདས་པ་ཡི། །",
            " ཆོས་རྣམས་མགོན་པོ་ཁྱོད་ཀྱིས་བསྟན།།",
            ""
        ],
        [
            "ཅེས་པ་ལ་སོགས་པ་འཁོར་བ་རང་བཞིན་མེད་པར་",
            "གསུངས་པའི་དོན་རིགས་པས་ངེས་པར་བྱ་བ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་གང་ཟག་གི་བདག་གི་ངོ་བོ་དང་",
            "དཔེ་མེ་དང་བུད་ཤིང་བཀག་མོད་ཀྱི། ",
            "མདོ་ལས། ",
            "དགེ་སློང་དག་སྐྱེ་བ་དང་རྒ་ཤིའི་འཁོར་བ་ལ་ནི་",
            "ཐོག་མ་དང་ཐ་མ་མེད་དོ་ཞེས་གསུངས་པའི་ཚུལ་གྱིས་",
            "འཁོར་བ་ཡོད་པས་འཁོར་བ་པོའི་",
            "བདག་ཀྱང་ཡོད་དོ་སྙམ་པ་།",
            "འཁོར་བ་ཉིད་དཔྱད་ན་མ་གྲུབ་པས་",
            "འཁོར་བ་པོའི་བདག་ཀྱང་མ་གྲུབ་བོ་",
            "ཞེས་བསྟན་པའི་ཕྱིར་འདི་བཀོད་པའོ།། ",
            "གཉིས་པ་གཞུང་བཤད་པ་ལ་གཉིས་།",
            "འཁོར་བ་རང་བཞིན་དུ་ཡོད་པ་དགག་པ་དང༌། ",
            "དེ་གཞན་ལ་སྦྱར་བའོ།།",
            "དང་པོ་ལ་འཁོར་བའི་ཐོག་མཐའ་དབུས་གསུམ་མེད་པས་དང༌། ",
            "སྐྱེ་བ་དང་རྒ་ཤི་སྔ་ཕྱི་ལྷན་ཅིག་ཏུ་",
            "མ་གྲུབ་པས་དགག་པ་གཉིས་ལས། ",
            "དང་པོ་༼འཁོར་བའི་ཐོག་མཐའ་དབུས་",
            "གསུམ་མེད་པས་དགག་པ་༽ནི། ",
            "སྔོན་མཐའ་མངོན་ནམ་ཞེས་ཞུས་ཚེ། །",
            " ཐུབ་པ་ཆེན་པོས་མིན་ཞེས་གསུངས།། ",
            "འཁོར་བ་ཐོག་མ་མཐའ་མེད་དེ།།",
            ""
        ],
        [
            "དེ་ལ་སྔོན་མེད་ཕྱི་མ་མེད།། ",
            "གང་ལ་ཐོག་མེད་མཐའ་མེད་པར། །",
            " དེ་ལ་དབུས་ནི་ག་ལ་ཡོད།། ",
            "གལ་ཏེ་འཁོར་བ་རང་བཞིན་དུ་ཡོད་ན་",
            "བུམ་པ་ལྟར་དེའི་ཐོག་མཐའ་དབུས་གསུམ་ཡོད་དགོས་པ་ལས། ",
            "ཐོག་མཐའ་དབུས་གསུམ་དང་བྲལ་བའི་ཕྱིར་",
            "འཁོར་བ་རང་བཞིན་མེད་དེ་",
            "ནམ་མཁའ་བཞིན་ནོ་ཞེས་པའི་རྟགས་དོན་གྱིས་གནས་།",
            "དེའི་ཕྱོགས་ཆོས་ནི། ",
            "གཞན་ལ་གྲགས་པའི་རིགས་པས་ཀྱང་",
            "དེའི་ཐོག་མ་དང་ཐ་མ་དང་དབུས་དགག་པར་ནུས་མོད་ཀྱི། ",
            "རེ་ཞིག་རང་གི་སྡེ་པ་ལ་ཐུབ་པའི་ལུང་གིས་བསྒྲུབ་པ་ནི། ",
            "འཁོར་བའི་སྔོན་གྱི་མཐའ་མངོན་ནམ་ཞེས་ཞུས་པའི་ཚེ། ",
            "ཐུབ་པ་ཆེན་པོ་སངས་རྒྱས་བཅོམ་ལྡན་འདས་ཀྱིས་",
            "སེམས་ཅན་མ་རིག་པའི་སྒྲིབ་པ་དང་ལྡན་པ་",
            "སྲེད་པའི་ཀུན་ཏུ་སྦྱོར་བ་ཅན་",
            "སྲེད་པའི་ལུ་གུ་རྒྱུད་ཀྱིས་བཅིངས་པ་",
            "འཁོར་ཞིང་རྒྱུག་པ་རྣམས་ཀྱི་སྔོན་གྱི་",
            "མཐའ་མི་མངོན་ནོ་ཞེས་དེའི་སྔོན་གྱི་",
            "མཐའ་མངོན་པ་མིན་པར་གསུངས་པ་དང༌། ",
            "ཡང་དགེ་སློང་དག་སྐྱེ་བ་དང་རྒ་ཤིའི་འཁོར་བ་ནི་",
            "ཐོག་མ་དང་ཐ་མ་མེད་དོ་ཞེས་གསུངས་པས་",
            "འཁོར་བ་ལ་ཐོག་མ་དང་ཐ་མ་མེད་དེ",
            ""
        ],
        [
            "དེ་གཉིས་ཀྱི་རྣམ་གྲངས་དེ་ལ་སྔོན་གྱི་",
            "ཆ་མེད་ཅིང་ཕྱི་མའི་ཆ་ཡང་མེད་དོ།།",
            "དེ་ལྟ་ནའང་དེའི་དབུས་མ་བཀག་པས་",
            "རང་བཞིན་དུ་ཡོད་དོ་ཞེ་།",
            "སྔར་བཤད་པའི་ཚུལ་གྱིས་གང་ལ་ཐོག་མཐའ་",
            "གཉིས་མེད་པའི་འཁོར་བ་དེ་ལ་དབུས་ནི་ག་ལ་ཡོད་།",
            "དེ་གཉིས་མེད་པར་དེ་གཉིས་ཀྱི་བར་ན་",
            "གནས་པ་མི་རུང་བའི་ཕྱིར་རོ། ། ",
            "གཉིས་པ་༼སྐྱེ་བ་དང་རྒ་ཤི་སྔ་ཕྱི་",
            "ལྷན་ཅིག་ཏུ་མ་གྲུབ་པས་དགག་པ་།",
            "བསྟན་བཤད་བསྡུ་བ་གསུམ་ལས། ",
            "དང་པོ་༼བསྟན་པ་༽ནི། ",
            "དེ་ཕྱིར་དེ་ལ་སྔ་ཕྱི་དང༌། །",
            " ལྷན་ཅིག་རིམ་པ་མི་འཐད་དོ།། ",
            "ཐོག་མཐའ་དབུས་མེད་པ་དེའི་ཕྱིར་འཁོར་བའི་",
            "རང་བཞིན་སྐྱེ་བ་དང་རྒ་ཤི་དེ་ལ་སྔ་ཕྱི་དང་",
            "ལྷན་ཅིག་གི་རིམ་པ་མི་འཐད་པས། ",
            "འཁོར་བ་རང་བཞིན་དུ་མེད་དོ་ཞེས་པའོ།།",
            ""
        ],
        [
            "གཉིས་པ་༼བཤད་པ་།",
            "རེ་ཞིག་སྔ་ཕྱིར་འབྱུང་བ་དགག་པ་།",
            "༼དང་པོ་༽སྐྱེ་བ་སྔ་བ་དགག་པ་ནི། ",
            "གལ་ཏེ་སྐྱེ་བ་སྔར་གྱུར་ལ།། ",
            "རྒ་ཤི་ཕྱི་མ་ཡིན་ན་ནི། །",
            " སྐྱེ་བ་རྒ་ཤི་མེད་པ་དང༌། །",
            " མ་ཤི་བར་ཡང་སྐྱེ་བར་འགྱུར།། ",
            "གལ་ཏེ་སྐྱེ་བ་འཕྱི་འགྱུར་ལ།། ",
            "རྒ་ཤི་སྔ་བ་ཡིན་ན་ནི། །",
            " སྐྱེ་བ་མེད་པའི་རྒ་ཤི་ནི། །",
            " རྒྱུ་མེད་པར་ནི་ཇི་ལྟར་འགྱུར།།",
            ""
        ],
        [
            "སྐྱེ་བ་དང་ནི་རྒ་ཤི་དག ། ",
            "ལྷན་ཅིག་རུང་བ་མ་ཡིན་ཏེ།། ",
            "སྐྱེ་བཞིན་པ་ན་འཆི་འགྱུར་ཞིང༌།། ",
            "གཉིས་ཀ་རྒྱུ་མེད་ཅན་དུ་འགྱུར།། ",
            "གལ་ཏེ་སྐྱེ་བ་སྔ་གྱུར་།",
            "དངོས་པོ་དེ་ཉིད་དང་",
            "གཞན་གྱི་རྒ་ཤི་འཕྱི་བ་ཡིན་ན་ནི། ",
            "སྐྱེ་བ་ཆོས་ཅན། ",
            "རིམ་པ་ལྟར་དེ་ཉིད་ཀྱི་རྒ་ཤི་མེད་པ་དང༌། ",
            "གཞན་དུ་མ་ཤི་བ་ཡང་འདིར་སྐྱེ་བར་འགྱུར་ན",
            ""
        ],
        [
            "འདོད་པར་ནི་མི་ནུས་ཏེ་",
            "རིམ་པ་ལྟར་རྟག་པ་དང་རྒྱུ་མེད་དུ་འགྱུར་བས་དངོས་པོར་མི་རུང་བའི་ཕྱིར་རོ། །",
            " ༼གཉིས་པ་༽རྒ་ཤི་སྔ་བ་དགག་པ་ནི། ",
            "ཡང༌། ",
            "གལ་ཏེ་སྐྱེ་བ་འཕྱི་གྱུར་།",
            "རྒ་ཤི་སྔ་བ་ཡིན་ན་ནི། །",
            "སྐྱེ་བ་མེད་པའི་རྒ་ཤི་ནི། །",
            "ཇི་ལྟར་ཡོད་པ་ཉིད་དུ་འགྱུར་ཏེ་",
            "རྒྱུ་མེད་པའི་ཕྱིར་ནམ་མཁའི་མེ་ཏོག་བཞིན་ནོ་ཞེས་པའོ།། ",
            "༼གཉིས་པ་༽ལྷན་ཅིག་ཏུ་འབྱུང་བ་དགག་པ་ནི། ",
            "སྐྱེ་བ་དང་ནི་རྒ་ཤི་དག་དངོས་པོ་གཅིག་ལ་དུས་གཅིག་གི་ཚེ་ལྷན་ཅིག་རུང་བ་མ་ཡིན་།",
            ""
        ],
        [
            "དེ་ལྟ་ན་སྐྱེ་བཞིན་པ་ན་འཆི་བར་འགྱུར་ན་",
            "འབྱུང་འཇིག་གི་བྱ་བ་འགལ་བ་གཉིས་",
            "དངོས་པོ་གཅིག་ལ་དུས་གཅིག་གི་",
            "ཚེ་མི་སྲིད་པའི་ཕྱིར་དང༌། ",
            "ཕན་ཚུན་མི་ལྟོས་པར་འགྱུར་བས་གཉི་གའང་",
            "རྒྱུ་མེད་ཅན་དུ་འགྱུར་བའི་ཕྱིར་རོ་ཞེས་པའོ།། ",
            "གསུམ་པ་དོན་བསྡུ་བ་ནི། ",
            "གང་ལ་སྔ་ཕྱི་ལྷན་ཅིག་གི །",
            " རིམ་པ་དེ་དག་མི་སྲིད་པའི། །",
            " སྐྱེ་བ་དེ་དང་རྒ་ཤི་དེ།། ",
            "ཅི་ཡི་ཕྱིར་ན་སྤྲོ་བར་བྱེད།། ",
            "དེའི་ཕྱིར་དེ་ལྟར། ",
            "གང་ལ་སྔ་ཕྱི་ལྷན་ཅིག་གི །",
            "རིམ་པ་དེ་དག་མི་སྲིད་པའི། །",
            "སྐྱེ་བ་དེ་དང་རྒ་ཤི་དེ།།",
            "རྣམ་པ་ཐམས་ཅད་དུ་མ་དམིགས་པ་ན་",
            "འཕགས་པའམ་བྱིས་པ་རྣམས་ཡང་དག་པར་",
            "ཡོད་མེད་ཅེས་སྒྲ་རྟོག་གིས་ཅིའི་ཕྱིར་ན་སྤྲོ་བར་བྱེད་དེ་",
            ""
        ],
        [
            "སྤྲོ་བར་མི་མཛད་པའམ་སྤྲོ་བར་མི་རིགས་སོ་ཞེས་པའོ།། ",
            "༼གཉིས་པ་༽དེ་ཆོས་གཞན་ལ་སྦྱར་བ་ནི། ",
            "འཁོར་བ་འབའ་ཞིག་སྔོན་གྱི་མཐའ། །",
            " ཡོད་མ་ཡིན་པར་མ་ཟད་ཀྱི། །",
            " རྒྱུ་དང་འབྲས་བུ་ཉིད་དང་ནི། །",
            " མཚན་ཉིད་དང་ནི་མཚན་གཞི་ཉིད། །",
            " ཚོར་དང་ཚོར་པོ་ཉིད་དང་ནི། །",
            " དོན་ཡོད་གང་དག་ཅི་ཡང་རུང༌། །",
            " དངོས་རྣམས་ཐམས་ཅད་ཉིད་ལ་ཡང༌། །",
            " སྔོན་གྱི་མཐའ་ནི་ཡོད་མ་ཡིན།། ",
            "འཁོར་བའི་ཁྱབ་བྱེད་སྐྱེ་བ་རྒ་ཤི་འབའ་ཞིག་སྔོན་གྱི་མཐའ་དང་ལྷན་ཅིག་ཏུ་ཡོད་པ་མ་ཡིན་པར་མ་ཟད་ཀྱི། ",
            "རྒྱུ་དང་འབྲས་བུ་ཉིད་དང་ནི། །",
            "མཚན་ཉིད་དང་ནི་མཚན་གཞི་ཉིད། །",
            "ཚོར་དང་ཚོར་པོ་ཉིད་དང་ནི། །",
            "ཤེས་པ་དང་ཤེས་བྱ་ལ་སོགས་པ་དོན་ཡོད་གང་དག་ཅི་ཡང་རུང༌། ",
            "ཕན་ཚུན་ལྟོས་པ་དང་བཅས་པའི་དངོས་རྣམས་ཐམས་ཅད་ཉིད་ལ་ཡང༌། ",
            "གཅིག་སྔོན་དུ་གྲུབ་པའི་སྔོན་གྱི་མཐའ་དང་ལྷན་ཅིག་ཏུ་ཡོད་པ་མ་ཡིན་པས་ལྟོས་གྲུབ་ཀྱི་ཆོས་ཐམས་ཅད་དོན་དམ་པར་རང་བཞིན་སྟོང་པ་ཉིད་དང༌། ",
            "ཀུན་རྫོབ་ཏུ་སྒྱུ་མ་ལྟ་བུར་གྲུབ་པ་ཡིན་ཏེ",
            "འདི་ལྟར་རྒྱུ་སྔ་ན་དེའི་རྣམ་འཇོག་རྒྱུ་མེད་དང༌། ",
            "འབྲས་བུ་སྔ་ན་དེའི་ངོ་བོ་རྒྱུ་མེད་དང༌། ",
            "དུས་མཉམ་ན་གཉི་ག་རྒྱུ་མེད་དུ་འགྱུར་ལ",
            "དེ་བཞིན་དུ་ཐམས་ཅད་ལ་སྦྱར་བར་བྱའོ།།",
            "དོན་དེ་ཉིད་ཏིང་ངེ་འཛིན་རྒྱལ་པོའི་མདོ་ལས། ",
            "གཟོད་མ་ནས་ནི་སྟོང་ཞིང་མ་འོངས་ཆོས། །",
            " སོང་བ་མེད་ཅིང་གནས་མེད་གནས་ཀྱིས་དབེན།།",
            ""
        ],
        [
            "སྒྱུ་མའི་རང་བཞིན་རྟག་ཏུ་སྙིང་པོ་མེད།། ",
            "ཐམས་ཅད་དག་ཅིང་རྣམ་དག་ནམ་མཁའ་བཞིན། །",
            " ཅེས་དང༌། ",
            "འཁོར་བ་ལ་ནི་ཐ་མ་མི་རྙེད་དེ།།",
            "གང་དག་སྔོན་དུས་མཐའ་ནི་མཚན་ཉིད་མེད།།",
            "ཅེས་གསུངས་པ་ལྟ་བུའོ།། ",
            "༼གསུམ་པ་དོན་བསྡུ་བ་།༽ ",
            "དབུ་མ་རྩ་བའི་འགྲེལ་པ་འཐད་པའི་རྒྱན་ལས་",
            "སྔོན་དང་ཕྱི་མའི་མཐའ་བརྟག་པ་།",
            "རབ་ཏུ་བྱེད་པ་བཅུ་གཅིག་པའི་རྣམ་པར་བཤད་པའོ།།།།",
            ""
        ],
        [
            "རབ་བྱེད་བཅུ་གཉིས་པ། ",
            "སྡུག་བསྔལ་བརྟག་པ། ",
            "སྡུག་བསྔལ་བརྟག་པ་ལའང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "རྒྱལ་བའི་ཡུམ་ལས། ",
            "སྡུག་བསྔལ་མེད་ཅེས་དང༌། ",
            "འཕགས་པ་ས་བཅུ་པ་ལས། ",
            "རྒྱལ་བའི་སྲས་དག་དེ་ལྟར་འདུ་བྱེད་སྡུག་བསྔལ་དུ་",
            "གྱུར་པ་ཉེས་པ་མང་པོས་སྐྱོན་ཆགས་པ་",
            "ངོ་བོ་ཉིད་མེད་པ་དང༌། ",
            "མ་སྐྱེས་མ་འགགས་པར་སོ་སོར་རྟོག་པ་ན་",
            "ཞེས་སྡུག་བསྔལ་རང་བཞིན་མེད་པར་གསུངས་པའི་",
            "དོན་རིགས་པས་བསྒྲུབ་པ་དང༌། ",
            "རབ་ཏུ་བྱེད་པའི་འབྲེལ་ནི། ",
            "དེ་ལྟར་གང་ཟག་གི་བདག་བཀག་མོད་ཀྱི། ",
            "འོན་ཀྱང་མདོ་ལས། ",
            "སྐྱེ་བ་ནི་སྡུག་བསྔལ་ལོ། །",
            "ན་བ་དང་རྒ་བ་དང་འཆི་བ་ནི་",
            "སྡུག་བསྔལ་ལོ་ཞེས་དང༌། ",
            "སྡུག་བསྔལ་ཉེར་ལེན་ཅན་ཕུང་པོ་ཞེས་",
            "གསུངས་པའི་ཚུལ་གྱིས་ཟག་བཅས་ཕུང་པོ་",
            "སྡུག་བསྔལ་གསུམ་གྱིས་སྡུག་བསྔལ་བར་གྱུར་པ་ཡོད་ལ",
            "དེའི་ཕྱིར་དེའི་རྟེན་གང་ཟག་གི་བདག་ཀྱང་ཡོད་དོ་ཞེ་།",
            "སྡུག་བསྔལ་ཉིད་མཐའ་བཞི་ལས་སྐྱེ་བ་མེད་པས་",
            "དེའི་རྟེན་གང་ཟག་གི་བདག་ཀྱང་མེད་དོ་",
            "ཞེས་བསྟན་པའི་ཕྱིར་རབ་ཏུ་བྱེད་པ་འདི་བཀོད་པའོ།། ",
            "གཉིས་པ་གཞུང་བཤད་པ་ལ་གསུམ་།",
            "རྟོག་གེ་པའི་འདོད་པ་དགོད་པ་དང༌། ",
            "དེ་དགག་པ་དང༌། ",
            "རིགས་པ་ཆོས་གཞན་ལ་སྦྱར་བའོ།།",
            "དང་པོ་༼རྟོག་གེ་པའི་འདོད་པ་དགོད་པ་༽ནི། ",
            "ཁ་ཅིག་སྡུག་བསྔལ་བདག་གིས་བྱས།།",
            ""
        ],
        [
            "གཞན་གྱིས་བྱས་དང་གཉི་གས་བྱས།། ",
            "རྒྱུ་མེད་པ་ལས་འབྱུང་བར་འདོད།། ",
            "སྡུག་བསྔལ་རང་བཞིན་དུ་ཡོད་ན་མཐའ་བཞི་གང་རུང་ལས་སྐྱེ་དགོས་པས་གང་ལས་སྐྱེ་།",
            "དེ་ལ་གྲངས་ཅན་པ་ཁ་ཅིག་སྡུག་བསྔལ་བདག་གིས་བྱས་པ་དང༌། ",
            "རང་གི་སྡེ་པ་དག་སྡུག་བསྔལ་གཞན་གྱིས་བྱས་པ་དང༌། ",
            "གཙོ་བོ་དབང་ཕྱུག་དང་བཅས་པར་སྨྲ་བ་དག་རང་གིས་ཀྱང་བྱས་ཤིང༌། ",
            "གཞན་གྱིས་ཀྱང་བྱས་པས་གཉི་གས་བྱས་པ་དང༌། ",
            "རྒྱང་འཕེན་པ་དང་སྤྱོད་པ་བ་དག་མ་མཐོང་བ་དང་མཐོང་བའི་རྒྱུ་མེད་པ་ལས་བྱུང་བར་འདོད་དོ་ཞེས་པའོ།། ",
            "དེ་དགག་པ་ལ་གཉིས་ལས། ",
            "༼དང་པོ་༽དམ་བཅའ་མདོར་བསྟན་པ་ནི། ",
            "སྡུག་བསྔལ་དེ་ནི་དེ་ལྟར་འདོད་པར་གྱུར་པའི་མཐའ་བཞི་པོ་དེས་བྱ་བར་རམ་སྐྱེད་པར་མི་རུང་ངོ་ཞེས་པའོ།། ",
            "༼གཉིས་པ་༽དགག་པའི་རིགས་པ་བཤད་པ་ལ་གསུམ་།",
            ""
        ],
        [
            "རང་གཞན་སོ་སོ་ལས་སྐྱེ་བ་དགག་པ་དང༌། ",
            "གཉི་གས་བྱས་པ་དགག་པ་དང༌། རྒྱུ་མེད་པ་དགག་པའོ།།",
            "དང་པོ་",
            "༼རང་གཞན་སོ་སོ་ལས་སྐྱེ་བ་དགག་པ་༽ལ་གསུམ་།",
            "སྡུག་བསྔལ་ལ་ལྟོས་ཏེ་",
            "རང་དང་གཞན་གྱིས་བྱས་པ་དགག་པ་དང༌། ",
            "གང་ཟག་ལ་ལྟོས་ཏེ་",
            "རང་དང་གཞན་གྱིས་བྱས་པ་དགག་པ་དང༌། ",
            "རང་བྱས་མ་གྲུབ་པས་གཞན་བྱས་དགག་པའོ།།",
            "དང་པོ་ལ་གཉིས་ལས། ",
            "༼དང་པོ་༽སྡུག་བསྔལ་ལ་ལྟོས་ཏེ་རང་བྱས་དགག་པ་ནི། ",
            "གལ་ཏེ་བདག་གིས་བྱས་གྱུར་ན།།",
            ""
        ],
        [
            "དེ་ཕྱིར་བརྟེན་ནས་འབྱུང་མི་འགྱུར།། ",
            "གང་ཕྱིར་ཕུང་པོ་འདི་དག་ལ།། ",
            "བརྟེན་ནས་ཕུང་པོ་དེ་དག་འབྱུང༌།། ",
            "གལ་ཏེ་སྡུག་བསྔལ་ཉེར་ལེན་གྱི་ཕུང་པོ་",
            "འདི་ཕུང་པོ་བདག་ཉིད་ཀྱིས་བྱས་པར་གྱུར་ན་",
            "དེའི་ཕྱིར་སྡུག་བསྔལ་གྱི་ཕུང་པོ་",
            "འདི་རྒྱུ་རྐྱེན་མེད་ལ་བརྟེན་ནས་",
            ""
        ],
        [
            "འབྱུང་བར་མི་འགྱུར་རོ། །དེའི་ཁྱབ་པ་ནི་རང་གྲུབ་ན་རྒྱུ་རྐྱེན་ལས་སྐྱེ་བ་དོན་མེད་ཅིང༌། མ་གྲུབ་ན་",
            "སྐྱེད་བྱེད་མེད་པར་དགོངས་པའོ།།",
            "འདོད་པར་ནི་མི་ནུས་ཏེ་",
            "གང་གི་ཕྱིར་འགག་པའི་ཆར་གཏོགས་ཀྱི་ཕུང་པོ་སྔ་མ་འདི་དག་ལ་བརྟེན་ནས་",
            "སྐྱེ་པའི་ཆར་གཏོགས་ཀྱི་ཕུང་པོ་ཕྱི་མ་དེ་དག་འབྱུང་བར་མཐོང་བས་སོ་ཞེས་པའོ།། ",
            "༼གཉིས་པ་༽ཉེར་ལེན་ལ་ལྟོས་ཏེ་གཞན་བྱས་དགག་པ་ནི། ",
            "གལ་ཏེ་འདི་ལས་དེ་གཞན་ཞིང༌།།",
            ""
        ],
        [
            "གལ་ཏེ་དེ་ལས་འདི་གཞན་ན།། ",
            "སྡུག་བསྔལ་གཞན་གྱིས་བྱས་འགྱུར་ཞིང༌།། ",
            "གཞན་དེ་དག་གིས་དེ་བྱས་འགྱུར།། ",
            "གལ་ཏེ་འབྲས་བུ་སྐྱེ་བའི་ཆར་གཏོགས་ཀྱི་ཕུང་པོ་དེ་ལས་རྒྱུ་འགག་པའི་ཆར་གཏོགས་ཀྱི་ཕུང་པོ་འདི་རྫས་གཞན་གྱུར་ན་",
            "དེས་སྡུག་བསྔལ་བྱས་པ་རྒྱུ་གཞན་གྱིས་བྱས་པར་འགྱུར་ཞིང༌",
            "ཡང་གལ་ཏེ་རྒྱུ་འགག་པའི་ཆར་གཏོགས་ཀྱི་ཕུང་པོ་འདི་ལས་འབྲས་བུ་སྐྱེ་བའི་ཆར་གཏོགས་ཀྱི་ཕུང་པོ་དེ་རྫས་གཞན་ཡིན་ན་",
            ""
        ],
        [
            "དེ་དག་གིས་སྡུག་བསྔལ་དེ་བྱས་པ་འབྲས་བུ་གཞན་བྱས་པར་འགྱུར་ན་རིམ་པ་ལྟར་",
            "རྒྱུ་དང་འབྲས་བུ་རྫས་གཞན་ཡིན་པ་ཉིད་དུ་མ་གྲུབ་སྟེ",
            "ཅིག་ཅར་དུ་མེད་པའི་ཕྱིར་དང༌། ",
            "རྫས་གཞན་དུ་གྲུབ་པ་ཕན་ཚུན་ལྟོས་པ་དོན་མེད་པས་རྒྱུ་འབྲས་ཉིད་མ་ཡིན་པར་ཐལ་བའི་ཕྱིར་རོ། །",
            "དེའི་ཕྱིར་རྒྱུ་འགག་པའི་ཆར་གཏོགས་ཀྱི་ཕུང་པོས་འབྲས་བུ་སྐྱེ་བའི་ཆར་གཏོགས་ཀྱི་ཕུང་པོ་བྱས་སུ་ཆུག་ན",
            "འང་རིམ་པ་ལྟར་རྒྱུ་གཞན་གྱིས་བྱས་པ་དང༌། ",
            "འབྲས་བུ་གཞན་བྱས་པར་མ་གྲུབ་པས་སྡུག་བསྔལ་གྱི་ཕུང་པོ་དེ་ཉིད་གཞན་གྱིས་བྱས་པ་མ་ཡིན་ནོ་ཞེས་པའི་དོན་ཏོ།། ",
            "༼གཉིས་པ་༽གང་ཟག་ལ་ལྟོས་ཏེ་",
            "རང་གཞན་གྱིས་བྱས་པ་དགག་པ་ལ་གཉིས་ལས། ",
            "༼དང་པོ་༽གང་ཟག་རང་གིས་བྱས་པ་དགག་པ་ནི། ",
            "གལ་ཏེ་གང་ཟག་བདག་གིས་ནི། །",
            " སྡུག་བསྔལ་བྱས་ན་གང་བདག་གིས། །",
            " སྡུག་བསྔལ་བྱས་པའི་གང་ཟག་ནི། །",
            " སྡུག་བསྔལ་མ་གཏོགས་གང་ཞིག་ཡིན།།",
            ""
        ],
        [
            "གལ་ཏེ་གང་ཟག་གཞན་གྱིས་བྱས་ནས་",
            "འདི་ལ་བྱིན་པ་མ་ཡིན་གྱི་སྡུག་བསྔལ་གང་གིས་",
            "གང་ཟག་དེར་བཏགས་པའི་གང་ཟག་དེ་ཉིད་ཀྱིས་",
            "སྡུག་བསྔལ་དེ་བྱས་པས་སྡུག་བསྔལ་",
            "བདག་གིས་བྱས་པ་ཡིན་ནོ་སྙམ་ན",
            "དེ་ཡང་མི་རུང་སྟེ་གལ་ཏེ་སྡུག་བསྔལ་",
            "དེ་ཉིད་ལས་བཏགས་པའི་གང་ཟག་",
            "བདག་གིས་ནི་སྡུག་བསྔལ་དེ་བྱས་པར་རྟོག་།",
            "མིའི་སྡུག་བསྔལ་བྱེད་པའི་མིའི་གང་ཟག་དེ་",
            "མིའི་སྡུག་བསྔལ་མ་གཏོགས་གང་ཞིག་ཡིན་ཏེ་",
            "དེ་ལས་ཐ་དད་དུ་མ་དམིགས་པའི་ཕྱིར་",
            "རང་ལ་བྱ་བྱེད་འགལ་བས་དེས་བྱས་པ་མ་ཡིན་ནོ།།",
            "ཇི་སྟེ་ཚེ་སྔ་མའི་མིའི་གང་ཟག་གིས་",
            "ཕྱི་མའི་ལྷའི་སྡུག་བསྔལ་བྱེད་པས་",
            "བྱ་བྱེད་གཉིས་ཡོད་པར་རྟོག་ན་",
            ""
        ],
        [
            "སྡུག་བསྔལ་གང་ཟག་གཞན་གྱིས་བྱས་པར་ཇི་སྟེ་མི་།",
            "ཚེ་སྔ་ཕྱིའི་མི་དང་ལྷའི་སྡུག་བསྔལ་ཐ་དད་ཀྱང་དེ་དག་ལེན་པ་པོའི་གང་ཟག་ཐ་མི་དད་པའང་ཡིན་།",
            "སྡུག་བསྔལ་ལས་ངོ་བོ་ཐ་དད་པའི་གང་ཟག་བསྟན་པར་མི་ནུས་པའི་ཕྱིར་རོ། །",
            "སྡུག་བསྔལ་གང་ཟག་གཞན་གྱིས་བྱས་པ་དགག་པ་།",
            "གལ་ཏེ་ཚེ་སྔ་ཕྱིའི་མི་དང་ལྷའི་གང་ཟག་གཉིས་གཅིག་མ་ཡིན་མོད་ཀྱི། ",
            "འོན་ཀྱང་དེ་གཉིས་རྫས་གཞན་ཡིན་པས་ཚེ་སྔ་མའི་མིའི་གང་ཟག་གིས་དེའི་འདུ་བྱེད་བསགས་པའི་སྒོ་ནས་ཕྱི་མའི་ལྷའི་སྡུག་བསྔལ་བྱས་ནས་",
            "དེ་ལྷའི་གང་ཟག་ལ་བྱིན་པས་གང་ཟག་དེར་འདོགས་པའི་ཕྱིར་སྡུག་བསྔལ་གང་ཟག་གཞན་གྱིས་བྱས་པ་ཡིན་ནོ་ཞེ་།",
            "༼གཉིས་པ་༽དེ་དགག་པ་ལ་གཉིས་ལས། ",
            "དང་པོ་ལེན་པ་པོ་མེད་པ་ནི། ",
            "གལ་ཏེ་གང་ཟག་གཞན་ལས་ནི། །",
            " སྡུག་བསྔལ་འབྱུང་ན་",
            ""
        ],
        [
            "གཞན་ཞིག་གིས། །",
            " སྡུག་བསྔལ་དེ་བྱས་གང་སྦྱིན་དེ། ",
            "སྡུག་བསྔལ་མ་གཏོགས་ཇི་ལྟར་རུང༌། །",
            " གལ་ཏེ་དེ་ལྟར་སྐྱེ་བ་སྔ་མའི་མིའི་གང་ཟག་གཞན་ལས་ནི་ཕྱི་མའི་ལྷའི་སྡུག་བསྔལ་འབྱུང་ན་",
            "མིའི་གང་ཟག་གཞན་ཞིག་གིས་ལྷའི་སྡུག་བསྔལ་དེ་བྱས་ནས་",
            "གང་ལ་སྦྱིན་པར་བྱ་བའི་ཡུལ་ལྷའི་གང་ཟག་དེ་གང་སྦྱིན་བྱ་ལྷའི་སྡུག་བསྔལ་ལས་མ་གཏོགས་པར་ཇི་ལྟར་རུང་།",
            "དེ་ལས་ཐ་དད་པའི་ལེན་པ་པོ་མ་དམིགས་པའི་ཕྱིར་སྡུག་བསྔལ་གང་ཟག་གཞན་ལས་འབྱུང་བ་མེད་དོ་ཞེས་པའོ།། ",
            "གཉིས་པ་སྦྱིན་པ་པོ་མེད་པ་ནི། ",
            "གལ་ཏེ་གང་ཟག་གཞན་སྡུག་བསྔལ། །",
            " འབྱུང་ན་གང་གིས་དེ་བྱས་ནས།།",
            ""
        ],
        [
            "གཞན་ལ་སྟེར་བའི་གང་ཟག་གཞན། །",
            " སྡུག་བསྔལ་མ་གཏོགས་གང་ཞིག་ཡིན།། ",
            "གལ་ཏེ་དེ་ལྟར་མིའི་གང་ཟག་གཞན་ལས་",
            "ཕྱི་མའི་ལྷའི་སྡུག་བསྔལ་འབྱུང་ན་",
            "མིའི་གང་ཟག་གང་གིས་སྡུག་བསྔལ་དེ་བྱས་ནས་",
            "གཞན་ལྷའི་གང་ཟག་ལ་སྟེར་བ་པོའི་མི་གང་ཟག་གཞན་དེ་",
            "མིའི་སྡུག་བསྔལ་ལས་མ་གཏོགས་པ་གང་ཞིག་ཡིན་ཏེ",
            "དེ་ལས་ཐ་དད་པའི་སྟེར་པ་པོ་མ་དམིགས་པའི་ཕྱིར་",
            "སྡུག་བསྔལ་གང་ཟག་གཞན་ལས་བྱུང་བ་མེད་དོ།། ",
            "གསུམ་པ་རང་བྱས་མ་གྲུབ་པས་",
            "གཞན་བྱས་དགག་པ་ལ་གཉིས་ལས། ",
            "གང་ཟག་ལ་ལྟོས་ཏེ་",
            ""
        ],
        [
            "རང་བྱས་མ་གྲུབ་པས་གཞན་བྱས་དགག་པ་ནི། ",
            "བདག་གིས་བྱས་པར་མ་གྲུབ་པས། །",
            " སྡུག་བསྔལ་གཞན་གྱིས་ག་ལ་བྱས།། ",
            "གཞན་གྱིས་སྡུག་བསྔལ་གང་བྱེད་པ། །",
            " དེ་ནི་དེ་ཡི་བདག་བྱས་འགྱུར།། ",
            "སྡུག་བསྔལ་གཞན་གྱིས་ག་ལ་བྱས།།",
            "ཞེས་པ་དང༌། ",
            "གྲུབ་བདེ་གཅིག་པ་མིའི་གང་ཟག་ཆོས་ཅན། ",
            "གཞན་ལྷའི་སྡུག་བསྔལ་རང་བཞིན་པ་ག་ལ་བྱེད་།",
            "སྡུག་བསྔལ་ལས་གཞན་པའི་མི་ཉིད་མ་གྲུབ་པས་",
            "མིའི་སྡུག་བསྔལ་ལ་ལྟོས་ནས་",
            "གང་ཟག་བདག་གིར་བྱས་པ་མ་གྲུབ་པའི་ཕྱིར། ",
            "དེའི་ཁྱབ་པ་ནི་གང་ཟག་གཞན་གྱིས་",
            "སྡུག་བསྔལ་གང་བྱེད་པའི་གང་ཟག་དེ་ནི་",
            "གང་ཟག་དེའི་སྡུག་བསྔལ་གང་ཟག་",
            "བདག་གིས་བྱས་པར་འགྱུར་དགོས་ཏེ",
            ""
        ],
        [
            "དེ་ཡང་གང་ཟག་གཞན་ལ་ལྟོས་ན་",
            "བཅོས་མ་སྒྱུ་མ་ལྟ་བུར་འགྱུར་བས། ",
            "གང་གི་ས་བོན་བརྫུན་པ་དེའི། །",
            "སྐྱེ་བ་བདེན་པ་ག་ལ་ཞིག །",
            "ཅེས་པའི་ཚུལ་གྱིས་གང་ཟག་གཞན་གྱི་སྡུག་བསྔལ་",
            "རང་བཞིན་པ་བྱེད་པར་མི་ནུས་པའི་ཕྱིར་རོ། །",
            "ཇི་སྐད་དུ། ",
            "བུམ་པ་རྒྱུ་ལས་གྲུབ་འགྱུར་ཞིང༌། ",
            "རྒྱུ་ཡང་གཞན་ལས་གྲུབ་འགྱུར་བས། །",
            " གང་ཞིག་རང་གིས་གྲུབ་མེད་པ། །",
            " དེ་ཡིས་གཞན་པོ་ཇི་ལྟར་སྐྱེད།། ",
            "ཅེས་པ་བཞིན་ནོ།། ",
            "གཉིས་པ་ཉེར་ལེན་ལ་ལྟོས་ཏེ་རང་བྱས་མ་གྲུབ་པས་",
            "གཞན་བྱས་དགག་པ་ནི། ",
            "རེ་ཞིག་སྡུག་བསྔལ་བདག་བྱས་མིན།། ",
            "དེ་ཉིད་ཀྱིས་ནི་དེ་མ་བྱས།།",
            ""
        ],
        [
            "གལ་ཏེ་གཞན་བདག་མ་བྱས་ན།། ",
            "སྡུག་བསྔལ་གཞན་བྱས་ག་ལ་འགྱུར།། ",
            "རེ་ཞིག་སྡུག་བསྔལ་གཞན་བྱེད་པ་པོ་མིའི་སྡུག་བསྔལ་གྱི་ཕུང་པོ་དེ་བདག་གིས་བྱས་པ་མིན་ཏེ་",
            "རང་ལ་བྱ་བྱེད་འགལ་བས་སྡུག་བསྔལ་དེ་ཉིད་ཀྱིས་ནི་དེ་མ་བྱས་སོ།།",
            "འདིར་ཡང༌། ",
            "སྡུག་བསྔལ་གཞན་བྱས་ག་ལ་འགྱུར།།",
            "ཅེས་པ་དང༌། ",
            "གྲུབ་བདེ་གཅིག་པ་མིའི་སྡུག་བསྔལ་ཆོས་ཅན། ",
            "གཞན་ལྷའི་སྡུག་བསྔལ་རང་བཞིན་པ་བྱེད་པར་ག་ལ་འགྱུར་།",
            ""
        ],
        [
            "དེའི་བྱེད་པ་པོ་གཞན་མིའི་སྡུག་བསྔལ་",
            "དེ་ཉིད་བདག་གིས་མ་བྱས་པའི་ཕྱིར་རོ། །",
            "ཞེས་པ་སྟེ་ཁྱབ་པ་སྔ་མ་ལྟར་ཤེས་པར་བྱའོ།།",
            "དེ་ལྟར་རང་གཞན་སོ་སོས་བྱས་པ་བཀག་།",
            "༼གཉིས་པ་༽གཉི་གས་བྱས་པ་དགག་པ་ནི། ",
            "གལ་ཏེ་རེ་རེས་བྱས་གྱུར་ན།། ",
            "སྡུག་བསྔལ་གཉིས་ཀས་བྱས་པར་འགྱུར།། ",
            "གལ་ཏེ་རང་གཞན་རེ་རེས་སོ་སོར་བྱས་པར་གྱུར་།",
            "སྡུག་བསྔལ་གཉི་གས་བྱས་པར་འགྱུར་།",
            ""
        ],
        [
            "སྔར་བཀག་པས་རེ་རེས་མ་བྱས་པའི་ཕྱིར་",
            "གཉི་ག་ཚོགས་པས་ཀྱང་མི་བྱེད་",
            "དེ་བྱེ་མ་ལས་ཏིལ་མར་བཞིན་ནོ་སྙམ་པའོ།། ",
            "གསུམ་པ་སྡུག་བསྔལ་རྒྱུ་མེད་དགག་པ་ནི། ",
            "བདག་གིས་མ་བྱས་གཞན་མ་བྱས།། ",
            "སྡུག་བསྔལ་རྒྱུ་མེད་ག་ལ་འགྱུར།། ",
            "གཞན་གྱིས་མ་བྱས་བདག་གིས་མ་བྱས་",
            "གཉི་གས་ཀྱང་མ་བྱས་པའི་སྡུག་བསྔལ་རྒྱུ་མེད་ནི་",
            "ནམ་མཁའི་མེ་ཏོག་ལྟར་ཡོད་པར་ག་ལ་འགྱུར་ཏེ་",
            "རྒྱུ་མེད་ཡིན་ན་ཤེས་པའི་གཟུང་ཡུལ་དུ་མི་སྣང་བ་དང༌། ",
            "རེས་འགའ་བ་མ་ཡིན་པར་ཐལ་བའི་ཕྱིར་རོ། །",
            "གལ་ཏེ་སྡུག་བསྔལ་རང་བཞིན་དུ་ཡོད་ན་",
            ""
        ],
        [
            "སྐྱེ་བའི་རྣམ་པར་རྟོག་པ་གཞན་མི་སྲིད་པའི་ཕྱིར་མཐའ་བཞི་གང་རུང་ལས་སྐྱེ་བས་ཁྱབ་པ་ལས་",
            "མཐའ་བཞིའི་སྐྱེ་བ་དང་བྲལ་བའི་ཕྱིར་དེ་རང་བཞིན་མེད་པར་གྲུབ་པས་དེའི་རྟེན་གང་ཟག་ཀྱང་མེད་པར་གྲུབ་བོ། །",
            " ༼གསུམ་པ་༽ཆོས་གཞན་ལ་བསྒྲེ་བ་ནི། ",
            "སྡུག་བསྔལ་འབའ་ཞིག་རྣམ་པ་བཞི། །",
            " ཡོད་མ་ཡིན་པར་མ་ཟད་ཀྱི། །",
            " ཕྱི་རོལ་དངོས་པོ་དག་ལ་ཡང༌། །",
            " རྣམ་པ་བཞི་པོ་ཡོད་མ་ཡིན།། ",
            "ནང་ཟིན་པའི་ཕུང་པོ་ལྔས་བསྡུས་པའི་སྡུག་བསྔལ་འབའ་ཞིག་རྣམ་པ་བཞིར་ཡོད་པ་མ་ཡིན་པ་མ་ཡིན་གྱིས། ",
            "དེ་བཞིན་དུ་ཕྱི་རོལ་བུམ་པ་ལ་སོགས་པའི་དངོས་པོ་ཐམས་ཅད་དག་ལ་ཡང་སྔར་བཤད་པའི་རྣམ་པ་བཞི་པོ་དག་ལས་སྐྱེ་བ་ཡོད་པ་མ་ཡིན་ནོ་ཞེས་པ་སྟེ་",
            "ཐམས་ཅད་སྔ་མ་ལྟར་སྦྱར་བར་བྱའོ།། ",
            "གསུམ་པ་དོན་བསྡུ་བ་ནི། ",
            "རབ་ཏུ་བྱེད་པ་འདིས་ཆོས་ཐམས་ཅད་ཡང་དག་པར་སྐྱེ་བའི་སྤྲོས་པ་མེད་དགག་དང༌། ",
            "བརྟེན་ནས་",
            "སྐྱེ་བར་སྣང་བ་ཐམས་ཅད་སྒྱུ་མ་ལྟར་ཀུན་རྫོབ་ཏུ་གྲུབ་པ་ཡིན་ནོ།།",
            "ཇི་སྐད་དུ་སློབ་དཔོན་ཉིད་ཀྱིས། ",
            "སྡུག་བསྔལ་རང་གིས་བྱས་པ་དང༌། །",
            "གཞན་གྱིས་བྱས་དང་གཉི་གས་བྱས།།",
            "རྒྱུ་མེད་རྟོག་གེ་བ་ཡིས་འདོད།།",
            ""
        ],
        [
            "ཁྱོད་ཀྱིས་བརྟེན་ནས་འབྱུང་བར་གསུངས།།",
            "ཞེས་དང༌། ",
            "ཏིང་ངེ་འཛིན་གྱི་རྒྱལ་པོའི་མདོ་ལས་ཀྱང༌། ",
            "ཀུན་རྫོབ་ཏུ་ནི་རྒྱལ་བས་ཆོས་བཤད་དེ།། ",
            "འདུས་བྱས་འདུས་མ་བྱས་ཡིན་དེ་ལྟར་ལྟོས།། ",
            "ཡང་དག་ཏུ་ན་བདག་དང་མི་མེད་དེ།། ",
            "འགྲོ་བ་ཀུན་གྱི་མཚན་ཉིད་འདི་འདྲའོ།། ",
            "ཞེས་གསུངས་པ་ལྟ་བུའོ།།",
            ""
        ],
        [
            "དབུ་མ་རྩ་བའི་འགྲེལ་པ་འཐད་པའི་",
            "རྒྱན་ལས་སྡུག་བསྔལ་བརྟག་པ་།",
            "རབ་ཏུ་བྱེད་པ་བཅུ་གཉིས་པའི་རྣམ་པར་བཤད་པའོ།།།། ",
            "རབ་བྱེད་བཅུ་གསུམ་པ། ",
            "འདུ་བྱེད་བརྟག་པ། ",
            "རེ་ཞིག་དངོས་པོའི་རང་བཞིན་གྱི་འགོག་པ་",
            "འདུ་བྱེད་བརྟག་པ་ལའང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "བྲག་ཕུག་རི་དང་གཅོང་རོང་ཀླུང་རྣམས་སུ། །",
            " རྐྱེན་གྱིས་ཇི་ལྟར་བྲག་ཅ་འབྱུང་བ་ལྟར། །",
            " དེ་བཞིན་འདུས་བྱས་འདི་ཀུན་རིག་པར་གྱིས། ། ",
            "འགྲོ་བ་ཐམས་ཅད་སྒྱུ་མ་སྨིག་རྒྱུ་བཞིན། ། ",
            "གཉིས་པ་གཞུང་བཤད་པ་ལ་གཉིས་།",
            "ལུང་ལས་རང་བཞིན་མེད་པར་གྲུབ་པ་དང༌། ",
            "ལུང་གི་དོན་གཞན་དུ་རྟོག་པ་དགག་པའོ།།",
            "དང་པོ་༼ལུང་ལས་རང་བཞིན་མེད་པར་གྲུབ་པ་༽ནི། ",
            "བཅོམ་ལྡན་འདས་ཀྱིས་ཆོས་གང་ཞིག །",
            " སླུ་བ་དེ་ནི་བརྫུན་ཞེས་གསུངས།། ",
            "འདུ་བྱེད་ཐམས་ཅད་སླུ་བའི་ཆོས། །",
            " དེས་ན་དེ་དག་བརྫུན་པ་ཡིན།།",
            ""
        ],
        [
            "བཅོམ་ལྡན་འདས་ཀྱིས་མདོ་ལས། ",
            "དགེ་སློང་དག་འདུས་བྱས་སླུ་བའི་ཆོས་ཅན་གང་ཡིན་པ་དེ་ནི་བརྫུན་པ་ཡིན་ལ་",
            "ཞེས་དང༌། ",
            "དེ་བཞིན་དུ་འདི་ན་དེ་བཞིན་ཉིད་དམ་ཕྱིན་ཅི་མ་ལོག་པའི་དེ་བཞིན་ཉིད་ནི་མེད་ཀྱི་འདི་དག་ནི་སླུ་བར་བྱེད་པའི་ཆོས་ཅན་ནོ།།",
            "སྒྱུ་མ་བརྫུན་པ་བྱིས་པ་འདྲིད་པའི་ཆོས་ཅན་ནོ་ཞེས་ཆོས་གང་ཞིག་སླུ་བ་དེ་ནི་བརྫུན་ཞེས་ཁྱབ་པ་གསུངས་།",
            "འདུ་བྱེད་ཕྱི་ནང་གི་ཆོས་ཐམས་ཅད་སྔར་བཤད་པའི་རིགས་པས་དཔྱད་ན་",
            "བདེན་པའི་སྐྱེ་བ་དང་དངོས་པོ་ཁེགས་བཞིན་དུ་མ་རིག་པའི་རབ་རིབ་ཅན་ལ་",
            "དེ་ལས་ཕྱིན་ཅི་ལོག་སྐྱེ་བ་དང་དངོས་པོར་སྣང་བས་སླུ་བའི་ཆོས་ཅན་དུ་གྲུབ་པ་དེས་།",
            "འདུ་བྱེད་ཕྱི་ནང་གི་དངོས་པོ་དེ་དག་སྒྱུ་མའི་སྐྱེས་བུ་ལྟར་བརྫུན་པ་རང་བཞིན་མེད་པ་ཡིན་ནོ་ཞེས་པའོ།།",
            ""
        ],
        [
            "གཉིས་པ་",
            "༼ལུང་གི་དོན་གཞན་དུ་རྟོག་པ་དགག་པ་ལ་༽",
            "གཉིས་ལས། ",
            "༼དང་པོ་༽ རེ་ཞིག་དངོས་མེད་ལུང་གི་དོན་མ་ཡིན་པ་ནི། ",
            "གལ་ཏེ་སླུ་ཆོས་གང་ཡིན་པ། །",
            " དེ་བརྫུན་དེ་ལ་ཅི་ཞིག་སླུ། །",
            " བཅོམ་ལྡན་འདས་ཀྱིས་དེ་གསུངས་པ། །",
            " སྟོང་ཉིད་ཡོངས་སུ་བསྟན་པ་ཡིན།། ",
            "གལ་ཏེ་དེ་ལྟ་ན་འདུ་བྱེད་ཐམས་ཅད་མེད་པར་ལྟ་བའི་ཆད་པར་ལྟ་བ་ཉིད་དུ་འགྱུར་རོ་ཞེ་།",
            "མ་ཡིན་ཏེ་གལ་ཏེའམ་འདི་ལྟར་འདུ་བྱེད་སླུ་བའི་ཆོས་ཅན་གང་ཡིན་པ་དེ་བརྫུན་ཞིང་རང་བཞིན་མེད་པ་ཡིན་པས་དེ་ལ་ཅི་ཞིག་སླུ་ཞིང་དངོས་པོ་མེད་པའམ་ཆད་པར་འགྱུར་ཏེ",
            "དགག་བྱ་དང་ཆད་རྒྱུ་མ་དམིགས་པའི་ཕྱིར་རོ། །",
            "གལ་ཏེ་དངོས་པོ་མ་གྲུབ་ན།།",
            "དངོས་པོ་མེད་པ་འགྲུབ་མི་འགྱུར།།",
            ""
        ],
        [
            "ཞེས་དང༌། ",
            "མ་སྐྱེས་ངོ་བོ་ཉིད་ལ་ནི། །",
            "རྟག་དང་ཆད་ཉིད་ག་ལ་ཞིག །",
            "ཅེས་ཇི་སྐད་བཤད་པ་ལྟ་བུའོ།།",
            "ལུང་དེས་དངོས་པོ་མེད་པའང་མི་སྟོན་།",
            "འོ་ན་ཅི་ཞིག་བསྟན་ཅེ་།",
            "བཅོམ་ལྡན་འདས་ཀྱིས་",
            "འདུ་བྱེད་སླུ་བའི་ཆོས་ཅན་གང་ཡིན་པ་དེ་",
            "བརྫུན་ནོ་ཞེས་དེ་སྐད་གསུངས་པ་ནི་",
            "དགག་སྒྲུབ་ལ་སོགས་པ་སྤྲོས་པའི་",
            "མཚན་མ་ཅིའང་མེད་པའི་",
            "རང་བཞིན་སྟོང་ཉིད་ཡོངས་སུ་བསྟན་པ་ཡིན་ནོ།།",
            "ཇི་སྐད་དུ། ",
            "གང་ཕྱིར་དངོས་པོ་ཐམས་ཅད་ནི། །",
            " ངོ་བོ་ཉིད་ཀྱིས་སྟོང་རིག་བྱ།། ",
            "སྟོང་ཞེས་བྱ་བ་དེ་ཡང་སྟོང༌། །",
            " འདི་ལྟར་མི་སྟོང་ཡོད་མ་ཡིན།།",
            ""
        ],
        [
            "ཅེས་དང༌། ",
            "ཆོས་རྣམས་ཡི་གེ་མེད་པ་ཡི་གེས་བསྟན།།",
            "ཅེས་གསུངས་པ་བཞིན་ནོ།། ",
            "གཉིས་པ་མི་རྟག་པ་ལུང་གི་དོན་མ་ཡིན་པ་གཉིས་ལས། །",
            "༼དང་པོ་༽ཕྱོགས་སྔ་མ་དགོད་པ་ནི། ",
            "དངོས་རྣམས་ངོ་བོ་ཉིད་མེད་དེ།། ",
            "གཞན་དུ་འགྱུར་བ་སྣང་ཕྱིར་རོ། །",
            " དངོས་པོ་ངོ་བོ་ཉིད་མེད་མེད།། ",
            "གང་ཕྱིར་དངོས་རྣམས་སྟོང་པ་ཉིད། ། ",
            "གལ་ཏེ་ངོ་བོ་ཉིད་མེད་ན།། ",
            "གཞན་དུ་འགྱུར་བ་གང་གི་ཡིན།།",
            ""
        ],
        [
            "རང་གི་སྡེ་པ་དག་ལུང་དེའི་དགོངས་པ་",
            "རང་བཞིན་མེད་དགག་སྟོན་པ་དེ་ལྟར་མ་ཡིན་གྱི་",
            "རང་བཞིན་མ་ཡིན་དགག་གཞན་གྱི་སྡེ་པ་དང་",
            "འཇིག་རྟེན་བྱིས་པ་རྣམས་ཀྱིས་",
            "བརྟགས་པ་རྟག་པའི་དངོས་པོས་སྟོང་པའི་",
            "འདུ་བྱེད་རྫས་སྐད་ཅིག་གི་འཇིག་པ་དང་",
            "རྒྱུན་གྱི་མཐར་མི་གནས་པའི་མི་རྟག་པ་",
            "ཆོས་ཙམ་སྟོན་པར་བྱེད་པ་ཡིན་ཏེ་",
            "དེ་ཉིད་རིགས་པས་གནས་པའི་ཕྱིར་རོ། །",
            "འདི་ལྟར་ཕྱི་རོལ་པ་ལྟར་",
            "འདུ་བྱེད་ཕྱི་ནང་གི་དངོས་པོ་རྣམས་",
            "རང་བཞིན་འཇིག་མེད་དམ་རྫས་སྐད་ཅིག་གཉིས་པར་",
            "སྡོད་པ་རྟག་པའི་ངོ་བོ་ཉིད་མེད་དེ",
            "རིམ་པ་ལྟར་གནས་སྐབས་གཞན་དུ་",
            "འགྱུར་བ་དང་རྒྱུན་ཆད་པ་མངོན་སུམ་དུ་སྣང་བའི་ཕྱིར་རོ། །",
            "ཡང་དབུ་མ་ལྟར་དངོས་པོ་རྣམས་",
            "ངོ་བོ་ཉིད་ཡེ་མེད་པའང་མ་ཡིན་ཏེ",
            "གང་གི་ཕྱིར་དངོས་པོ་རྣམས་ལ་",
            "སྟོང་པ་ཉིད་ཅེས་པའི་ཆོས་ཁས་ལེན་པའི་ཕྱིར་རོ། །",
            "ཡང་གལ་ཏེ་ངོ་བོ་ཉིད་མེད་ན་",
            "ནམ་མཁའི་མེ་ཏོག་ལྟར་ཆོས་གཞན་དུ་",
            "འགྱུར་བ་ཆོས་ཅན་གང་གི་ཡིན་ཏེ་",
            "དེ་མེད་པར་ཐལ་བ་ལས་ཆོས་གཞན་དུ་",
            "འགྱུར་བ་ཡོད་པའི་ཕྱིར་",
            "དངོས་པོ་ངོ་བོ་ཉིད་མེད་པ་མ་ཡིན་ནོ་",
            "ཞེས་འཛེར་ཏོ།།",
            ""
        ],
        [
            "༼གཉིས་པ་༽དེ་སུན་དབྱུང་བ་ལ་གཉིས་།",
            "ཆོས་ཙམ་རང་བཞིན་དུ་ཡོད་པའི་སྒྲུབ་བྱེད་གཞན་འགྱུར་མི་འཐད་པ་དང༌། ",
            "སྟོང་ཉིད་མ་གྲུབ་པའོ།།",
            "དང་པོ་༼ཆོས་ཙམ་རང་བཞིན་དུ་ཡོད་པའི་སྒྲུབ་བྱེད་གཞན་འགྱུར་མི་འཐད་པ་༽ལའང་རང་བཞིན་གཞན་དུ་འགྱུར་བར་འགལ་བ་དང༌། ",
            "ཡང་དག་པར་གཞན་འགྱུར་ཉིད་མ་གྲུབ་པ་གཉིས་ལས། ",
            "དང་པོ༼རང་བཞིན་གཞན་དུ་འགྱུར་བར་འགལ་བ་༽ནི། ",
            "གལ་ཏེ་ངོ་བོ་ཉིད་ཡོད་ན། ",
            "གཞན་དུ་འགྱུར་བར་ཇི་ལྟར་རུང༌། །",
            " གལ་ཏེ་དངོས་པོ་རྣམས་ལ་རང་བཞིན་ནམ་ངོ་བོ་ཉིད་ཡོད་པའི་ཕྱིར་ཇི་ལྟ་བུར་ན་གཞན་དུ་འགྱུར་ཏེ་",
            "གཞན་དུ་འགྱུར་བ་མེད་པར་ཐལ་ལོ་ཞེས་པའོ།།",
            "དེའི་ཁྱབ་པ་ནི་འཇིག་རྟེན་ན་མེའི་ཚ་བ་ལྟར་ཆོས་གང་ཞིག་གང་ལ་མི་འཁྲུལ་པ་དེ་ནི་དེའི་རང་བཞིན་ཞེས་བརྗོད་དེ་",
            ""
        ],
        [
            "ཆུའི་ཚ་བ་དང་",
            "རིང་ཐུང་དང་མེའི་རྩེ་ལྔ་པའམ་གསེར་གྱི་གཡའ་བཞིན་དུ་རིམ་པ་ལྟར་",
            "ངོ་བོ་རྒྱུ་རྐྱེན་གྱིས་བསྐྱེད་པ་དང་རྣམ་འཇོག་ཆོས་གཞན་ལ་ལྟོས་པ་དང༌། ",
            "གཞན་དུ་འགྱུར་བ་ནི་",
            "དེ་ལ་མི་འཁྲུལ་པ་མེད་པས་དེ་དག་གི་རང་བཞིན་དུ་མི་རུང་བའི་ཕྱིར་",
            "དངོས་པོ་རྣམས་རང་བཞིན་དུ་ཡོད་ན་",
            "གཞན་དུ་མི་འགྱུར་དགོས་པ་ལས། ",
            "གཞན་དུ་འགྱུར་བར་སྣང་བས་སྒྱུ་མའི་སྐྱེས་བུ་བཞིན་རང་བཞིན་ཡོད་པ་མ་ཡིན་ནོ་ཞེས་ཤེས་པར་བྱའོ།། ",
            "གཉིས་པ་",
            "༼ཡང་དག་པར་གཞན་འགྱུར་ཉིད་མ་གྲུབ་པ་༽ནི། ",
            "དེ་ཉིད་ལ་ནི་གཞན་འགྱུར་མེད།། ",
            "གང་ཕྱིར་གཞོན་ནུ་མི་རྒ་སྟེ།། ",
            "གཞན་ཉིད་ལ་ཡང་ཡོད་མ་ཡིན།། ",
            "གང་ཕྱིར་རྒས་པའང་མི་རྒའོ། །",
            " གལ་ཏེ་དེ་ཉིད་གཞན་འགྱུར་ན།།",
            ""
        ],
        [
            "འོ་མ་ཉིད་ནི་ཞོར་འགྱུར་རོ། །",
            " འོ་མ་ལས་གཞན་གང་ཞིག་ནི། །",
            " ཞོ་ཡི་དངོས་པོ་ཡིན་པར་འགྱུར།། ",
            "གཞན་དུ་འགྱུར་བ་དེ་ཡང་མ་དཔྱད་པ་",
            "ཕ་རོལ་ལ་གྲགས་པའི་མངོན་སུམ་ལ་སྣང་བ་ཙམ་ཡིན་གྱི་",
            "ཡང་དག་པར་དཔྱད་ན་མི་སྲིད་།",
            "འདི་ལྟར་སྔར་གྱི་གནས་སྐབས་དེ་ཉིད་ལ་ནི་",
            "གཞན་དུ་འགྱུར་བ་མེད་དེ་དེ",
            "འི་གནས་སྐབས་མ་བཏང་བར་གཞན་དུ་",
            "འགྱུར་བ་འགལ་བའི་ཕྱིར་རོ། །",
            "སྔར་གྱི་གནས་སྐབས་ལས་གཞན་ཉིད་ལ་ཡང་",
            "གཞན་དུ་འགྱུར་བ་ཡོད་པ་མ་ཡིན་ཏེ",
            "གནས་སྐབས་གཞན་ཐོབ་པ་དེ་ཉིད་གཞན་དུ་",
            "གྱུར་ཟིན་ཡིན་པས་ཀྱང་གཞན་དུ་",
            "འགྱུར་བ་དོན་མེད་པའི་ཕྱིར་རོ། །",
            "དེ་ཉིད་དཔེས་བསྟན་པ་ནི། ",
            "གང་གི་ཕྱིར་གཞོན་ནུའི་གནས་སྐབས་མ་དོར་བར་",
            "མི་རྒ་སྟེ་གནས་སྐབས་གཉིས་ཕན་ཚུན་འགལ་བའི་ཕྱིར་རོ། །",
            "གལ་ཏེ་གཞོན་ནུའི་གནས་སྐབས་དོར་ནས་",
            "རྒ་བར་འགྱུར་རོ་སྙམ་ན",
            ""
        ],
        [
            "མ་ཡིན་ཏེ་གཞོན་ནུའི་གནས་སྐབས་དོར་བ་ཉིད་",
            "རྒས་པ་ཡིན་པས་གང་གི་ཕྱིར་རྒས་པ་ཡང་",
            "མི་རྒ་སྟེ་དོན་མེད་པའི་ཕྱིར་རོ། །",
            "གཞན་ཡང་གལ་ཏེ་སྔར་གྱི་གནས་སྐབས་",
            "དེ་ཉིད་གཞན་དུ་འགྱུར་ན་",
            "འོ་མ་ཉིད་ནི་མ་དོར་བར་ཞོར་འགྱུར་རོ། །",
            "གཞན་གཞན་དུ་འགྱུར་ནའང་འོ་མ་ལས་",
            "གཞན་ཆུ་ལ་སོགས་པ་གང་ཞིག་",
            "ཞོའི་དངོས་པོ་ཡིན་པར་འགྱུར་ཏེ་",
            "འགྱུར་མི་སྲིད་པ་ཉིད་དོ་སྙམ་དུ་དགོངས་པའོ།།",
            "དོན་དེ་ཉིད་འཕགས་པ་དཀོན་མཆོག་འབྱུང་གནས་ཀྱི་མདོ་ལས། ",
            "ཆོས་གང་འབྱུང་བ་མེད་ཅིང་འཇིག་པ་མེད།། ",
            "འཆི་འཕོ་མེད་ཅིང་རྒ་བར་མི་འགྱུར་བ། །",
            " མི་ཡི་སེང་གེ་དེས་ནི་དེ་བསྟན་ཅིང༌། །",
            " སྲོག་ཆགས་བརྒྱ་ཕྲག་དག་ནི་དེ་ལ་བཀོད།།",
            ""
        ],
        [
            "རབ་བྱེད་བཅུ་བཞི་པ། ",
            "ཕྲད་པ་བརྟག་པ། ",
            "ཕྲད་པ་བརྟག་པ་ལའང་གསུམ་ལས། ",
            "དང་པོ་འབྲེལ་དགོད་པ་ལ་ཟབ་མོ་མདོའི་འབྲེལ་ནི། ",
            "མིག་དང་གཟུགས་ལ་བརྟེན་ནས་ནི། །",
            " མིག་གི་རྣམ་ཤེས་འདིར་སྐྱེ་ཡང༌། །",
            " མིག་ནི་གཟུགས་ལ་བརྟེན་མ་ཡིན།། ",
            "མིག་ནི་གཟུགས་ལ་འཕོ་བ་མེད།། ",
            "བདག་མེད་མི་སྡུག་ཆོས་འདི་དག །",
            " སླར་ཡང་བདག་དང་སྡུག་ཅེས་བཏགས།། ",
            "མེད་ལ་ལོག་པར་བཏགས་པ་སྟེ།། ",
            "དེ་ལས་མིག་གི་རྣམ་ཤེས་འབྱུང༌།།",
            ""
        ],
        [
            "༼གཉིས་པ་༽གཞུང་བཤད་པ་ལ་གསུམ་།",
            "འདུ་བྱེད་རྣམས་ལ་",
            "ཕྲད་པ་མེད་པའི་དམ་བཅའ་བསྟན་པ་དང༌། ",
            "འཐད་པས་བཤད་པ་དང༌། ",
            "སྐབས་དོན་བསྡུ་བའོ།།",
            "དང་པོ་༼འདུ་བྱེད་རྣམས་ལ་",
            "ཕྲད་པ་མེད་པའི་དམ་བཅའ་བསྟན་པ་༽ནི། ",
            "བལྟ་བྱ་ལྟ་བ་ལྟ་བ་པོ། །",
            " གསུམ་པོ་དེ་དག་གཉིས་གཉིས་དང༌། །",
            " ཐམས་ཅད་ཀྱང་ནི་ཕན་ཚུན་དུ། ། ",
            "ཕྲད་པར་འགྱུར་བ་ཡོད་མ་ཡིན།། ",
            "དེ་བཞིན་འདོད་ཆགས་ཆགས་པ་དང༌། །",
            " ཆགས་པར་བྱ་བ་ཉོན་མོངས་པ། ། ",
            "ལྷག་མ་རྣམས་དང་སྐྱེ་མཆེད་ཀྱི། ། ",
            "ལྷག་མའང་རྣམ་པ་གསུམ་ཉིད་ཀྱིས། །",
            " བལྟ་བྱ་གཟུགས་དང་ལྟ་བའི་བྱེད་པ་མིག་གི་དབང་པོ་དང་",
            "ལྟ་བ་པོ་མིག་གི་རྣམ་པར་ཤེས་པ་གསུམ་པོ་དེ་དག་",
            "གཉིས་གཉིས་ཏེ་མིག་དང་གཟུགས་སམ། ",
            "མིག་དང་རྣམ་པར་ཤེས་པའམ། ",
            "རྣམ་པར་ཤེས་པ་དང་གཟུགས་ལ་",
            "ཕན་ཚུན་ཕྲད་པ་ཡོད་པ་མ་ཡིན་ཞིང༌",
            "གསུམ་པོ་ཐམས་ཅད་ཀྱང་ནི་",
            "ཅིག་ཅར་ཕན་ཚུན་དུ་ཕྲད་པར་འགྱུར་བ་ཡོད་པ་མ་ཡིན་ནོ།།",
            "དེ་བཞིན་དུ་འདོད་ཆགས་དང་དེའི་རྟེན་གཙོ་བོ་",
            "རྣམ་ཤེས་ཆགས་པ་དང་ཆགས་པར་བྱ་བ་ཡུལ་ཡིད་དུ་འོང་བའང་",
            "གཉིས་གཉིས་དང་ཐམས་ཅད་ཕན་ཚུན་དུ་ཕྲད་པ་མེད་པར་བལྟ་བར་བྱ་ལ"
        ],
        [
            "ཉོན་མོངས་པ་ལྷག་མ་ཞེ་སྡང་དང་གཏི་མུག་གི་ཆོས་རྣམས་དང་",
            "སྐྱེ་མཆེད་ཀྱི་ལྷག་མ་རྣ་བ་ལ་སོགས་པ་ལྔ་པོ་ལའང་",
            "ཞེ་སྡང་དང་སྡང་བ་དང་སྡང་བྱ་དང༌། ",
            "མཉན་བྱ་དང་ཉན་པ་དང་ཉན་པ་པོ་ལ་སོགས་པ་",
            "རྣམ་པ་གསུམ་དུ་ཕྱེ་ལ་",
            "དེ་དག་གཉིས་གཉིས་ལན་གསུམ་དང་",
            "ཐམས་ཅད་ཅིག་ཅར་ཏེ་ཚུལ་བཞི་",
            "བཞིས་ཕྲད་པ་མེད་པར་ཤེས་པར་བྱའོ།། ",
            "གཉིས་པ་༼འཐད་པས་བཤད་པ་།",
            "གཞན་དུ་མ་གྲུབ་པས་ཕྲད་པ་མེད་པ་དང༌། ",
            "དེ་ཉིད་དང་གཞན་ལ་ཕྲད་པ་མི་འཐད་པ་གཉིས་ལས། ",
            "དང་པོ་༼གཞན་དུ་མ་གྲུབ་པས་ཕྲད་པ་མེད་པ་༽ལ་གསུམ་།",
            "ལྡོག་ཁྱབ་བསྟན་པས་རྟགས་དགོད་པ་དང༌། ",
            "དེ་ཆོས་ཐམས་ཅད་ལ་སྦྱར་བ་དང༌། ",
            "རྟགས་བསྒྲུབ་པའོ།།",
            "དང་པོ་༼ལྡོག་ཁྱབ་བསྟན་པས་རྟགས་དགོད་པ་༽ནི། ",
            "གཞན་དང་གཞན་དུ་ཕྲད་འགྱུར་ན།།",
            ""
        ],
        [
            "གང་ཕྱིར་བལྟ་བྱ་ལ་སོགས་ལ།། ",
            "གཞན་དེ་ཡོད་པ་མ་ཡིན་པ། །",
            " དེ་ཕྱིར་ཕྲད་པར་མི་འགྱུར་རོ། །",
            ""
        ]
    ]
}