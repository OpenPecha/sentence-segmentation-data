{
    "version": "P000185",
    "reviewed_text": [
        [
            "༄༅། །སྒྲོལ་མའི་འགྲེལ་པ་ཕྱོགས་སྒྲིག་མེ་ཏོག་",
            "ཨུཏྤལའི་ཆུན་པོ་ཞེས་བྱ་བ་བཞུགས་སོ།། ",
            "མཛད་པ་པོ། ",
            "༧སྐྱབས་རྗེ་གྲུབ་དབང་སངས་རྒྱས་མཉན་པ་རིན་པོ་ཆེ། ",
            "གླེང་བརྗོད། ",
            "སྤྱིར་རིགས་དྲུག་གིས་འདུས་པའི་",
            "སེམས་ཅན་རྣམས་ཕ་མར་མ་གྱུར་པ་ནི་གཅིག་ཀྱང་།",
            "ཕ་མ་བྱེད་པའི་རིང་ལ་བརྗོད་ཀྱིས་",
            "མི་ལངས་པའི་བཀའ་དྲིན་ཆེ་བ་ཤ་སྟག་།",
            "མ་ཟད་དེ་དག་གིས་རང་རང་གི་ཕྲུག་གུ་",
            "བདེ་བའི་དོན་དུ་རྒྱུ་ཉོན་མོངས་དུག་གསུམ་ཀུན་ནས་",
            "བསླངས་ཏེ་ལས་སྣ་ཚོགས་པ་ཞིག་འོག་བརྩམས་ཀྱང༌། ",
            "བསམ་སྦྱོར་ཕྱིན་ཅི་ལོག་པའི་དབང་གིས་",
            "སྔར་བྱས་ཀྱི་ལས་ཀུན་གཞན་ལ་",
            "མི་ཕན་པ་སྨོས་ཅི་དགོས་ཏེ",
            "མི་དགེ་བའི་ལས་སུ་གྱུར་པའི་",
            "འབྲས་བུ་སྡུག་བསྔལ་འབའ་ཞིག་པ་",
            "དེ་ཡང་རང་གི་ཐོག་ཏུ་སྨིན་ངེས་།",
            "ལས་འབྲས་མཐུ་གཙན་པ་དང་",
            "བསླུ་བ་མེད་པ་ཞིག་ཏུ་གྲུབ་པའི་ཕྱིར། ",
            "དེའི་ཕྱིར་ཕ་མར་གྱུར་པའི་སེམས་ཅན་ལ་ལ་ནི་",
            "ངན་སོང་གི་གནས་སུ་ལྷུང་ཞིང་",
            ""
        ],
        [
            "སྐྱབས་མེད་མགོན་མེད་དུ་།",
            "ལ་ལ་ནི་མཐོ་རི་མིའི་གོ་འཕང་ཐོབ་ཀྱང་",
            "སྐྱེ་རྒ་ན་འཆིའི་སྡུག་བསྔལ་དང་",
            "ས་ཆུ་མེ་རླུང་འབྱུང་བཞིའི་འཇིགས་པའི་",
            "འོག་ཏུ་ཚུད་ནས་ལྟར་སྣང་གི་",
            "བདེ་བ་ཙམ་ཐོབ་པའི་གོ་སྐལ་ཞིག་ཀྱང་",
            "མེད་པ་མངོན་གསལ་དོད་པོ་།",
            "ཐ་ན་ལྷ་ཡི་གནས་སུ་སྐྱེ་ཡང་",
            "ནམ་ཞིག་བསོད་ནམས་ཟད་པའི་ཚེ་",
            "དམྱལ་བའི་འབུད་ཤིང་ཉིད་དུ་གྱུར་ཉེན་ཡོད་པས། ",
            "མདོར་ན་འགྲོ་བའི་གནས་རིས་གང་དུ་",
            "སྐྱེས་ཀྱང་སྡུག་བསྔལ་གསུམ་ལས་མ་འདས་པ་ཆོས་ཉིད་།",
            "དེ་ལ་ཕན་པའི་སྨན་གཅིག་པུ་ནི་",
            "འཛམ་གླིང་ས་ཡི་གོ་ལ་འདིའི་ཐོག་ཏུ་",
            "མཉམ་མེད་ཐུབ་པའི་དབང་པོའི་བསྟན་པ་",
            "དྲི་མ་མེད་པའི་ལུང་སྡེ་སྣོད་གསུམ་གྱི་འཆད་",
            "ཉན་དང་ལམ་བསླབ་པ་གསུམ་གྱི་",
            "ཉམས་བཞེས་ལས་གཞན་ཅི་ཞིག་།",
            ""
        ],
        [
            "འོན་ཀྱང་སྙིགས་མ་ལྔ་བདོ་བའི་དུས་འདིར་",
            "ཐུབ་པའི་བསྟན་པ་ཡང་འཇིགས་ལ་",
            "ཉེ་བར་འདུག་པས་ཕྱི་ནང་གསང་གསུམ་གྱི་",
            "འཇིགས་པ་ཀུན་ལས་སྐྱོབ་པར་མཛད་པའི་",
            "ཡི་དམ་ཀུན་གྱི་གཙོ་བོ་ཡུམ་རྗེ་བཙུན་",
            "འཕགས་མ་སྒྲོལ་མ་ལ་དད་གུས་གདུང་ཤུགས་དྲག་པོས་",
            "གསོལ་བ་གཤའ་མ་ལན་གཅིག་འདབེས་པས་ཀྱང་",
            "འཇིགས་པ་བརྒྱད་དང་བཅུ་དྲུག་སོགས་",
            "ཞི་བར་ནུས་ནམགོན་པོ་གང་གི་བསྟོད་པའི་",
            "འགྲེལ་པ་རྣམས་ཕྱོགས་གཅིག་ཏུ་བཀོད་དེ་",
            "དེབ་ཞིག་པར་དུ་སྐྲུན་ན་བསྟན་པ་འཛིན་པའི་",
            "སྐྱེས་ཆེན་དམ་པ་རྣམས་སྐུ་ཚེ་མི་ཞིག་",
            "རྡོ་རྗེ་རང་ཁམས་སུ་བརྟན་པའི་ཞབས་བརྟན་དང་",
            "དེ་བཞིན་སྐལ་ལྡན་གྱི་སྐྱེ་འགྲོ་དུ་མའི་",
            "ཐུགས་སུ་དད་པའི་ས་བོན་བཞག་ཏེ་",
            "རྗེ་བཙུན་སྒྲོལ་མར་གསོལ་འདེབས་ཞུ་བའི་",
            "གོ་སྐབས་འབད་མེད་དུ་རྙེད་པའི་མཐུས། ",
            "རིམ་བཞིན་འགྲོ་བ་རྣམས་ཚོགས་གཉིས་རྫོགས་པའི་",
            "སྟོབས་ཀྱིས་ཐུབ་བསྟན་དྲི་མ་མེད་པ་",
            "འདི་ཉིད་ཀྱང་དར་ཞིང་རྒྱས་ལ་",
            "ཡུན་རིང་དུ་གནས་པ་དང༌། ",
            "འདིའི་མཐུས་སྙིགས་དུས་ཀྱི་",
            "སྐྱེ་རྒུ་རྣམས་ཀྱང་རྒྱུ་ལས་ཉོན་དང་",
            "འབྲས་བུ་སྡུག་བསྔལ་གྱི་འཇིགས་པ་",
            "ཀུན་ལས་གྲོལ་ཞིང་བདེ་བའི་དཔལ་ལ་",
            "རོལ་ནུས་པའི་ཕྱིར་ན་ཕྱི་ལོ་༢༠༡༦ ཕྱི་ཟླ་༡ ཕྱི་ཚེས་༣ ",
            "ཉིན་བན་ཆེན་ལེགས་བཤད་རྒྱུན་སྐྱོང་ཁང་ནས་",
            "པར་དུ་བསྐྲུན་རྒྱུ་ལགས་ན་བསྟན་འགྲོའི་",
            "བདེ་རིམ་དུ་གྱུར་བའི་སྨོན་འདུན་དང་",
            "དེ་བཞིན་དད་ལྡན་སྦྱིན་པའི་བདག་པོ་",
            "དགེ་སླངོ་ཤོན་ནམ་བསྟན་འཛིན་བྱམས་ཆེན་མཆོག་ལ་",
            "སྙིང་དབུས་ནས་བཀའ་དྲིན་བླ་ལྷག་ཏུ་ཆེ་ཞུ་བ་དང་",
            "སྦྲགས་ཏེ་བཀྲ་ཤིས་པའི་སྨོན་འདུན་བཅས་",
            "མཁན་པོ་ཀརྨ་འོད་སྲུང་ནས།།",
            ""
        ],
        [
            "༄༅། །སྒྲོལ་མ་ཉེར་གཅིག་གི་བསྟོད་པ་བཞུགས་སོ།། ",
            "ཨོ་རྗེ་བཙུན་མ་འཕགས་མ་སྒྲོལ་མ་ལ་འཚལ་ལོ། །",
            " ༡ ཕྱག་འཚལ་སྒྲོལ་མ་མྱུར་མ་དཔའ་མོ། །",
            " སྤྱན་ནི་སྐད་ཅིག་གློག་དང་འདྲ་མ། །",
            " འཇིག་རྟེན་གསུམ་མགོན་ཆུ་སྐྱེས་ཞལ་གྱི། །",
            " གེ་སར་བྱེ་བ་ལས་ནི་བྱུང་མ། ། ༢ ",
            "ཕྱག་འཚལ་སྟོན་ཀའི་ཟླ་བ་ཀུན་ཏུ། །",
            " གང་བ་བརྒྱ་ནི་བརྩེགས་པའི་ཞལ་མ། །",
            " སྐར་མ་སྟོང་ཕྲག་ཚོགས་པ་རྣམས་ཀྱིས། །",
            " རབ་ཏུ་ཕྱེ་བའི་འོད་རབ་འབར་མ། ། ",
            "༣ ཕྱག་འཚལ་གསེར་སྔོ་ཆུ་ནས་སྐྱེས་ཀྱི། །",
            " པདྨས་ཕྱག་ན་རྣམ་པར་བརྒྱན་མ། །",
            " སྦྱིན་པ་བརྩོན་འགྲུས་དཀའ་ཐུབ་ཞི་བ། །",
            " བཟོད་པ་བསམ་གཏན་སྤྱོད་ཡུལ་ཉིད་མ། །",
            " ༤ ཕྱག་འཚལ་དེ་བཞིན་གཤེགས་པའི་གཙུག་ཏོར། ། ",
            "མཐའ་ཡས་རྣམ་པར་རྒྱལ་བར་སྤྱོད་མ། །",
            " མ་ལུས་ཕ་རོལ་ཕྱིན་པ་ཐོབ་པའི། །",
            " རྒྱལ་བ་སྲས་ཀྱིས་ཤིན་ཏུ་བསྟེན་མ། །",
            " ༥ ཕྱག་འཚལ་ཏུཏྟཱ་ར་ཧཱུྃ་ཡི་གེས། ། ",
            "འདོད་དང་ཕྱོགས་དང་ནམ་མཁའ་གང་མ། །",
            " འཇིག་རྟེན་བདུན་པོ་ཞབས་ཀྱིས་མནན་ཏེ། ",
            "ལུས་པ་མེད་པར་འགུགས་པར་ནུས་མ། ། ༦ ",
            "ཕྱག་འཚལ་བརྒྱ་བྱིན་མེ་ལྷ་ཚངས་པ། །",
            " རླུང་ལྷ་སྣ་ཚོགས་དབང་ཕྱུག་མཆོད་མ། །",
            " འབྱུང་པོ་རོ་ལངས་དྲི་ཟ་རྣམས་དང༌། ། ",
            "གནོད་སྦྱིན་ཚོགས་ཀྱིས་མདུན་ནས་བསྟོད་མ། །",
            " ༧ ཕྱག་འཚལ་ཏྲཌ་ཅེས་བྱ་དང་ཕཊ་ཀྱིས། །",
            " ཕ་རོལ་འཕྲུལ་འཁོར་རབ་ཏུ་འཇོམས་མ། །",
            " གཡས་བསྐུམ་གཡོན་བརྐྱང་ཞབས་ཀྱིས་མནན་ཏེ། ",
            "མེ་འབར་འཁྲུགས་པ་ཤིན་ཏུ་འབར་མ། །",
            " ༨ ཕྱག་འཚལ་ཏུ་རེ་འཇིགས་པ་ཆེན་།",
            "བདུད་ཀྱི་དཔའ་བོ་རྣམ་པར་འཇོམས་མ། །",
            " ཆུ་སྐྱེས་ཞལ་ནི་ཁྲོ་གཉེར་ལྡན་མཛད།། ",
            "དགྲ་བོ་ཐམས་ཅད་མ་ལུས་གསོད་མ། །",
            " ༩ ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། །",
            " སོར་མོས་ཐུགས་ཀར་རྣམ་པར་བརྒྱན་མ། །",
            " མ་ལུས་ཕྱོགས་ཀྱི་འཁོར་ལོ་བརྒྱན་པའི། །",
            " རང་གི་འོད་ཀྱི་ཚོགས་རྣམས་འཁྲུག་མ། །",
            " ༡༠ ཕྱག་འཚལ་རབ་ཏུ་དགའ་བས་བརྗིད་པའི། །",
            " དབུ་རྒྱན་འོད་ཀྱི་ཕྲེང་བས་སྤེལ་མ། །",
            " བཞད་པ་རབ་བཞད་ཏུཏྟཱ་ར་ཡིས། །",
            " བདུད་དང་འཇིག་རྟེན་དབང་དུ་མཛད་མ། །",
            " ༡༡ ཕྱག་འཚལ་ས་གཞི་སྐྱོང་བའི་ཚོགས་རྣམས། །",
            " ཐམས་ཅད་འགུགས་པར་ནུས་པ་ཉིད་མ། །",
            " ཁྲོ་གཉེར་གཡོ་བའི་ཡི་གེ་ཧཱུྃ་གིས། །",
            " ཕོངས་པ་ཐམས་རྣམ་པར་སྒྲོལ་མ། ། ༡༢ ",
            "ཕྱག་འཚལ་ཟླ་བའི་དུམ་བུས་དབུ་རྒྱན། །",
            " བརྒྱན་པ་ཐམས་ཅད་ཤིན་ཏུ་འབར་མ། །",
            " རལ་པའི་ཁྲོད་ན་འོད་དཔག་མེད་ལ"
        ],
        [
            "ས། ། ",
            "རྟག་པར་ཤིན་ཏུ་འོད་རབ་མཛད་མ། ། ༡༣ ",
            "ཕྱག་འཚལ་བསྐལ་པ་ཐ་མའི་མེ་ལྟར། །",
            " འབར་བའི་ཕྲེང་བའི་དབུས་ན་གནས་མ། །",
            " གཡས་བརྐྱངས་གཡོན་བརྐུམ་ཀུན་ནས་བསྐོར་དགའི། །",
            " དགྲ་ཡི་དཔུང་ནི་རྣམ་པར་འཇོམས་མ། །",
            " ༡༤ ཕྱག་འཚལ་ས་གཞིའི་ངོས་ལ་ཕྱག་གི། ",
            "མཐིལ་གྱིས་བསྣུན་ཅིང་ཞབས་ཀྱིས་བརྡུངས་མ། །",
            " ཁྲོ་གནེར་ཅན་མཛད་ཡི་གེ་ཧཱུྃ་གིས། །",
            " རིམ་པ་བདུན་པོ་རྣམས་ནི་འགེམས་མ། །",
            " ༡༥ ཕྱག་འཚལ་བདེ་མ་དགེ་མ་ཞི་མ། །",
            " མྱ་ངན་འདས་ཞི་སྤྱོད་ཡུལ་ཉི་མ། །",
            " སྭཱ་ཧཱ་ཨོ་དང་དང་ཡང་དག་ལྡན་པས། །",
            " སྡིག་པ་ཆེན་པོ་འཇོམས་པ་ཉི་མ། །",
            " ༡༦ ཕྱག་འཚལ་ཀུན་ནས་བསྐོར་རབ་དགའ་བའི། །",
            " དགྲ་ཡི་ལུས་ནི་རབ་ཏུ་འགེམས་མ། །",
            " ཡི་གེ་བཅུ་པའི་ངག་ནི་བཀོད་པའི། །",
            " རིག་པ་ཧཱུྃ་ལས་སྒྲོལ་མ་ཉིད་མ། ། ",
            "༡༧ ཕྱག་འཚལ་ཏུ་རེའི་ཞབས་ནི་བརྡབས་པས། །",
            " ཧཱུྃ་གི་རྣམ་པའི་ས་བོན་ཉིད་མ། །",
            " རི་རབ་མནྡཱ་ར་དང་འབིགས་བྱེད། །",
            " འཇིག་རྟེན་གསུམ་རྣམས་གཡོ་བ་ཉིད་མ། །",
            " ༡༨ ཕྱག་འཚལ་ལྷ་ཡི་མཚོ་ཡི་རྣམ་པའི། །",
            " རི་དྭགས་རྟགས་ཅན་ཕྱག་ན་བསྣམས་མ། །",
            " ཏཱ་ར་གཉིས་བརྗོད་ཕཊ་ཀྱི་ཡི་གེས། །",
            " དུག་རྣམས་མ་ལུས་པ་ནི་སེལ་མ། །",
            " ༡༩ ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །",
            " ལྷ་དང་མིའམ་ཅི་ཡིས་བསྟེན་མ། །",
            " ཀུན་ནས་གོ་ཆ་དགའ་བས་བརྗིད་ཀྱིས། །",
            " རྩོད་དང་རྨི་ལམ་ངན་པ་སེལ་མ། །",
            " ༢༠ ཕྱག་འཚལ་ཉི་མ་ཟླ་བ་རྒྱས་པའི། །",
            " སྤྱན་གཉིས་པོ་ལས་འོད་རབ་གསལ་མ། །",
            " ཧ་ར་གཉིས་བརྗོད་ཏུཏྟཱ་ར་ཡིས། །",
            " ཤིན་ཏུ་དྲག་པོའི་རིམས་ནད་སེལ་མ། །",
            " ༢༡ ཕྱག་འཚལ་དེ་ཉིད་གསུམ་རྣམས་བཀོད་པའི། ། ",
            "ཞི་བའི་མཐུ་དང་ཡང་དག་ལྡན་མ། །",
            " གདོན་དང་རོ་ལངས་གནོད་སྦྱིན་ཚོགས་རྣམས། །",
            " འཇོམས་པ་ཏུ་རེ་རབ་མཆོག་ཉིད་མ། །",
            " རྩ་བའི་སྔགས་ཀྱི་བསྟོད་པ་འདི་དང༌། ",
            "ཕྱག་འཚལ་བ་ནི་ཉི་ཤུ་རྩ་གཅིག །",
            " ༄༅། །ཕྱག་འཚལ་ཉེར་གཅིག་གི་བསྟོད་པའི་རྣམ་པར་བཤད་པ་བཞུགས་སོ།། ",
            "ན་མོ་ལོ་ཀེ་ཤྭ་རཱ་ཡ། ",
            "སྒྲོལ་མ་འཁོར་བ་ཀུན་སྒྲོལ་བ། །",
            " དེ་ལ་གུས་པས་ཕྱག་འཚལ་ནས།། ",
            "བསྟོད་པའི་རྒྱུད་དོན་ཅུང་ཟད་བཤད།། ",
            "བགེགས་རྣམས་མ་ལུས་ཞི་བར་མཛོད། ",
            "དེ་ལ་རྒྱུད་འདི་ནི་རྣལ་འབྱོར་བླ་ན་མེད་པ་ཡིན་།",
            "དེ་ལས་ཀྱང་རྣལ་འབྱོར་མའི་རྒྱུད་།",
            "དེ་ལ་རིགས་དྲུག་ལས་རྡོ་རྗེ་",
            "རྟ་མཆོག་སྟེ་རྟའི་རྒྱལ་པོའི་རིགས་།",
            ""
        ],
        [
            "དེ་ལས་ཀྱང་རིགས་ཀྱི་འཁོར་ལོའི་",
            "དབང་ཕྱུག་མ་བཅོམ་ལྡན་འདས་མ་སྒྲོལ་མའི་རྒྱུད་།",
            "བསྟོད་པ་འདི་ཡང་རྒྱུད་ཆ་ཚང་པ་ཁོ་ནར་བཞེད་དོ།། ",
            "དེ་ལ་ཚིགས་བཅད་དང་པོ་ཕྱག་འཚལ་",
            "སྒྲོལ་མ་མྱུར་མ་དཔའ་མོ་ཞེས་པ་ལ་སོགས་པ་།",
            "ཕྱག་འཚལ་ལོ་ཞེས་པ་དང་པོར་",
            "འབྱུང་བ་ནི་བརྗོད་པ་གླེང་སློང་པའི་",
            "གཞིར་གཞག་པ་སྟེ་འོག་མ་རྣམས་ལའང་ཤེས་པར་།",
            "གང་ལ་ཕྱག་འཚལ་ན་བཅོམ་ལྡན་འདས་མ་སྒྲོལ་མ་།",
            "དེ་ཉིད་ཀྱི་ཕྱད་པར་ཇི་ལྟ་བུ་ཞིན། ",
            "ཐུགས་དམིགས་པ་མེད་པའི་སྙིང་རྗེ་ཆེན་པོས་",
            "མྱུར་དུ་སེམས་ཅན་གྱི་དོན་མཛད་པས་",
            "མ་དང་འཇིགས་པ་ཐམས་ཅད་ལས་",
            "སྐྱོབ་པར་དཔའ་བ་མོ་ནི་ནུས་མཐུ་",
            "ཐོགས་པ་མེད་པའི་ཕྲིན་ལས་དང༌། ",
            "སྐད་ཅིག་གཅིག་ལ་ཡེ་ཤེས་ཀྱི་",
            "སྤྱན་གློག་དང་འདྲ་བ་མྱུར་དུ་སྐྱེད་པས། ",
            "ཤེས་བྱ་མཐའ་དག་གཟིགས་པའི་མཁྱེན་པ་།",
            ""
        ],
        [
            "དེའི་ཕྱིར་སྒྲོལ་མ་སྟེ་སེམས་ཅན་ཐམས་ཅད་",
            "འཁོར་བ་ལས་སྒྲོལ་བའི་ཕྲིན་ལས་ཅན་།",
            "དེ་ལྟར་ན་མཁྱེན་པ་དང་",
            "བརྩེ་བ་དང་ནུས་པ་དང་ཕྲིན་ལས་།",
            "དེ་ཙམ་བསྟན་པས་མཐའ་ཡས་པའི་",
            "ཡོན་ཏན་ཐམས་ཅད་མཚོན་ནུས་པ་ཡིན་།",
            "དེ་ལྟ་བས་ན་ཚིག་གཉིས་པོ་དེ་ནི་",
            "ཐམས་ཅད་ཀྱི་མདོར་བསྟན་ཡིན་པར་ཤེས་པར་།",
            "དེ་ལྟ་བུའི་ཡོན་ཏན་མངའ་བའི་ལྷ་མོ་འདི་ནི། ",
            "འཇིག་རྟེན་གསུམ་གྱི་མགོན་པོ་སྤྱན་རས་གཟིགས་ཀྱི་",
            "ཞལ་རས་ཀྱི་ཆུ་སྐྱེས་ཏེ་པདྨ་གེ་སར་",
            "བྱེ་བ་ལས་སྤྲུལ་ཞིང་བྱུང་བའོ།།",
            "འདི་ལ་ལོ་ཙྭ་བ་ནམ་མཁའ་བཟང་པོས། ",
            "འཇིག་རྟེན་གསུམ་མགོན་ཞལ་གྱི་ཆུ་སྐྱེས། །",
            " བྱེ་བའི་གེ་སར་ལས་ནི་བྱུང་མ། །",
            " ཞེས་པ་འགྱུར་བཅོས་པ་གོ་བདེ་བའོ།།།",
            ""
        ],
        [
            "སྒྲ་ཇི་བཞིན་པ་མ་ཡིན་པ་ནི། ",
            "འཇིག་རྟེན་གསུམ་མགོན་ཆོས་ཀྱི་སྐུ། །",
            " དེ་ལས་བྱུང་བ་ནི་གཟུགས་ཀྱི་སྐུའོ།། ",
            "ཚིགས་བཅད་གཉིས་པ་ཕྱག་འཚལ་སྟོན་ཀའི་སོགས་།",
            "སྟོན་ཀའི་ཟླ་བ་ཀུན་ཏུ་གང་བ་།",
            "ཉ་གང་བ་བརྒྱ་ཕྲག་ནི་བརྩེགས་པ་",
            "མེ་སྤུངས་པའི་འོད་ཟེར་དང་མཚུངས་པའི་",
            "ཞལ་རས་རབ་ཏུ་དྭངས་བ་མཛེས་པ་མ་དང༌། ",
            "སྐར་མ་སྟོང་ཕྲག་མང་པོ་ཚོགས་པ་རྣམས་ཀྱི་",
            "སྟེ་ལྟ་བུའམ་དུ་མར་གྱེས་པས་",
            "རབ་ཏུ་ཕྱེ་ཞིང་འཕྲོ་བའི་འོད་ཟེར་",
            "རབ་ཏུ་འབར་བའི་སྐུ་ཅན་མ་།",
            "སྐུ་མདོག་དཀར་ཞིང་དྭངས་ལ་",
            "ཡིད་འཕྲོག་ཅིང་འོད་ཟེར་དཀར་པོ་འཕྲོ་བའོ།།",
            ""
        ],
        [
            "སྦས་དོན་ནི་སྟོན་ཟླ་ལྟ་བུའི་",
            "བྱང་ཆུབ་ཀྱི་སེམས་ནོར་བུ་ནས་",
            "སྤྱི་བོའི་བར་འཕོ་མེད་དུ་བརྩེགས་པ་དང༌། ",
            "རྩ་ཕྲན་ཐམས་ཅད་ཀུན་དས་གང་",
            "བ་ནི་སྐར་ཚོགས་ལྟ་བུའོ།།",
            "ཚིགས་བཅད་གསུམ་པ་ཕྱག་འཚལ་གསེར་སྔོ་སོགས་།",
            "གསེར་གྱི་ཡུ་བ་ཅན་མེ་ཏོག་སྔོ་བ་ཆུ་ལས་",
            "སྐྱེས་པའི་པདྨས་ཕྱག་རྣམ་པར་བརྒྱན་པ་སྟེ་",
            "ཕྱག་ན་བསྣམས་པའི་ལྷ་མོ་ཁྱོད་ནི་",
            "སྦྱིན་པ་དང་བརྩོན་འགྲུས་དང༌། ",
            "དཀའ་ཐུབ་སྟེ་ཚུལ་ཁྲིམས་དང༌། ",
            "ཞི་བ་སྟེ་ཤེས་རབ་དང༌། ",
            "བཟོད་པ་དང་བསམ་གཏན་ཏེ་",
            "ཕ་རོལ་ཏུ་ཕྱིན་པ་དྲུག་ལ་མངའ་བརྙེས་པས། ",
            "ཕར་ཕྱིན་ནི་ཁྱོད་ཀྱི་སྤྱོད་ཡུལ་ཉིད་",
            "ཡིན་ལལྷ་མོ་ཁྱོད་ནི་དེ་ལ་སྤྱོད་པ་།",
            "སླས་དོན་ནི་ཆུ་སྐྱེས་གནས་བའི་པདྨ་དང༌། ",
            "ཕྱག་གི་སྒྲས་རྡོ་རྗེ་ཏེ་མཉམ་པར་སྦྱར་བ་ལས་",
            "འཕོ་བ་མེད་པའི་ཚུལ་ཁྲིམས་དཀའ་ཐུབ་དང༌། ",
            "བདེ་པའི་བསམ་གཏན་དང༌། ",
            "སྟོང་ཉིད་རྟོགས་པས་རྣམ་རྟོག་ཞི་བའི་ཤེས་རབ་དང༌། ",
            "དེ་ལས་མི་མངའ་པའི་བརྩོན་འགྲུས་དང༌། ",
            "བདེ་སྡུག་ཐམས་ཅད་དེའི་",
            "ངང་དུ་སྙོམས་པའི་བཟོད་པ་དང༌། ",
            "བདག་འཛིན་བཏང་བའི་སྦྱིན་པ་།",
            "སྔགས་ཀྱི་སྤྱོད་པ་བསྟན་པའོ།།",
            ""
        ],
        [
            "ཚིགས་བཅད་བཞི་པ་ཕྱག་འཚལ་དེ་བཞིན་སོགས་།",
            "དེ་བཞིན་གཤེགས་པ་རྣམ་པར་",
            "སྣང་མཛད་ཀྱི་གཙུག་གཏོར་ལས། ",
            "ཕན་ཡོན་མཐའ་ཡས་པ་དང་ལྡན་ཞིང་",
            "མི་མཐུན་པའི་ཕྱོགས་ཐམས་ཅད་ལས་",
            "རྣམ་པར་རྒྱལ་བར་བྱེད་པའི་",
            "རིག་སྔགས་ཀྱི་ཡེ་ཤེས་སྤྲུལ་པ་།",
            "དགེ་མ་ཁྱེད་ཀྱིས་བདག་གིར་མཛད་ནས་ལོངས་སྤྱོད་།",
            "སེམས་ཅན་དཔག་ཏུ་མེད་པའི་རིག་སྔགས་ངེས་མཛད་།",
            ""
        ],
        [
            "ཕ་རོལ་ཏུ་ཕྱིན་པ་བཅུ་མ་ལུས་པར་ཐོབ་པའི། ",
            "རྒྱལ་བའི་སྲས་པོ་ས་བཅུའི་",
            "དབང་ཕྱུག་རྣམས་ཀྱིས་ཀྱང་ཉིད་ལ་",
            "གུས་པས་བརྟེན་ཅིང་མཆོད་པའོ།།",
            "ཟབ་དོན་ལ་ལུགས་འབྱུང་ལུགས་བཟློག་གི་དགའ་བའི་ས་ནི། ",
            "དཔལ་ལྡན་དེ་བཞིན་ཉིད་གཤེགས་ཤིང༌། ",
            "དེ་བཞིན་སླར་ཡང་གཤེགས་པ་ཉིད། ",
            "ཅེས་པ་ལྟར་དེ་བཞིན་གཤེགས་པའོ།།",
            "ཁམས་དང་རླུང་གི་ཚོགས་པ་",
            "གཙུག་གཏོར་དུ་ཐིམ་པས་སྤང་བྱ་",
            "མཐའ་ཡས་པ་ལས་རྣམ་པར་རྒྱལ་།",
            "ཕར་ཕྱིན་བཅུ་སྟེ་རླུང་བཅུ་གནས་གྱུར་པས། ",
            "རྒྱལ་སྲས་བྱང་ཆུབ་སེམས་དཔའ་སྟེ་",
            "མིག་སོགས་སྐྱེ་མཆེད་རྣམས་ཀྱང་",
            "ཡེ་ཤེས་སུ་གནས་གྱུར་པའོ།།",
            "འདི་དང་གོང་གི་སྟོན་ཟླ་སོགས་སྦྱང་བས་",
            "ཏིང་ངེ་འཛིན་གྱི་ཡན་ལག་གོ།།",
            "ཚིགས་བཅད་ལྔ་པ་ཕྱག་འཚལ་ཏུ་ཏྟཱ་ར་",
            "སོགས་ལ་ཏུ་ཏྟཱ་རེ་དང་ཧཱུྃ་གི་",
            "སྔགས་ཀྱི་སྒྲས་འཇིག་རྟེན་འདིའི་",
            "འདོད་ཁམས་ཀྱི་གནས་ཐམས་ཅད་དང༌། ",
            "ནམ་མཁའ་སྟེ་གཟུགས་ཁམས་གཟུགས་མེད་ཀྱི་གནས་དང༌། ",
            "ཕྱོགས་ཞེས་པས་ཕྱོགས་བཅུའི་",
            "འཇིག་རྟེན་གྱི་ཁམས་གཞན་ཐམས་ཅད་ཀྱང༌། ",
            "ཁྱབ་ཅིང་གངབར་མཛད་ལ་",
            ""
        ],
        [
            "འཇིག་རྟེན་བདུན་པོ་ཞབས་ཀྱི་འོག་ཏུ་",
            "མནན་པ་ལྟར་དབང་དུ་མཛད་ཅིང༌། ",
            "ཁྱོད་ཀྱིས་བྱིན་གྱིས་བརླབས་པའི་རིག་སྔགས་ཀྱི་མཐུས། ",
            "དབང་ཕྱུག་ཆེན་པོ་ལ་སོགས་པའི་ལྷ་ཆེན་པོ་རྣམས་ཀྱང་",
            "བྲན་དུ་འགུགས་པའི་ནུས་མཐུ་ཡོད་ན",
            "ཕྲ་མོ་གཞན་ལྟ་སྨོས་ཀྱང་ཅི་།",
            "དེ་ལ་འཇིག་རྟེན་བདུན་ཞེས་པ་སྣོད་བདུན་དང༌། ",
            "བཅུད་ཀྱི་བདུན་དང༌། ",
            "སྣོད་བཅུད་བསྡོམས་པའི་བདུན་ལ་སོགས་པའི་འཆད་ཚུལ་",
            "མི་གཅིག་པ་མང་ཡང༌། ",
            "འདིར་ནི་མཐུ་དང་ལྡན་པའི་འཇིག་རྟེན་བདུན་།",
            "ཀླུ་དང་ཡི་དྭགས་དང་ལྷ་མ་ཡིན་དང༌། ",
            "མི་དང་རིག་པ་འཛིན་པ་དང་མིའམ་",
            "ཅི་དང་ལྷའི་འཇིག་རྟེན་།",
            "སྦས་དོན་ནི་ཏུཏྟཱ་ར་ནི་གདུང་པ་།",
            "གཏུམ་མོའི་མེས་གདུང་བའོ།།",
            ""
        ],
        [
            "ཧཱུྃ་གི་ཡི་གེ་ནི་མི་ཤིགས་པའི་",
            "སྒྲ་སྟེ་གཏུམ་མོ་ལས་བྱུང་བའོ།།",
            "འདོད་པ་ནི་གསང་བའི་འཁོར་ལོ་དང༌། ",
            "ཕྱོགས་ནི་དབུ་མའི་ནད་སྟེ་སྒྲ་དེས་གང་བ་དང༌། ",
            "ནམ་མཁའ་གང་མ་ནི་བརྗོད་བྲལ་ལོ། །",
            "འཇིག་རྟེན་བདུན་ནི་རྩ་འཁོར་ལོ་ལྔ་དང༌། ",
            "མེ་རླུང་གི་འཁོར་ལོ་གཉིས་ཏེ་",
            "བདུན་གཏུམ་མོ་འབར་བ་",
            "ཞུ་པའི་ཀུན་དེས་གང་བ་དང༌། ",
            "ཀུན་ད་དེ་ཉིད་མ་ལུས་པར་སླར་ཡང་",
            "གསང་བ་ནས་སྤྱི་བོའི་བར་དུ་འགུགས་པའོ།།",
            "ཚིག་བཅད་དྲུག་པ་ཕྱག་འཚལ་བརྒྱ་བྱིན་སོགས་།",
            "བརྒྱ་བྱིན་ནི་ལྷའི་འགྲོ་བ་རྣམས་ཀྱི་རྒྱལ་པོའོ།།",
            "མེ་ལྷ་ནི་དྲང་སྲོང་གི་གཙོ་བོའོ།།",
            "ཚངས་པ་འཇིག་རྟེན་གྱི་བྱེད་པོར་འདོད་པའོ།།",
            ""
        ],
        [
            "རླུང་ལྷ་ནི་འཇིག་རྟེན་གཟོའི་གནས་དང་བཀོད་པའི་ཁྱད་པར་བྱེད་པའོ།།",
            "དྲག་པོ་དང་གཏོགས་འདོད་དང༌། །",
            "དྲང་སྲོང་ཉི་མའི་མདོག་དང༌། ",
            "ཕྱྭ་ལ་སོགས་པ་བྱེད་པོའམ་",
            "དབང་ཕྱུག་ཏུ་གྲགས་པ་སྣ་ཚོགས་པ་ནི། ",
            "སྣ་ཚོགས་དབང་ཕྱུག་།",
            "འཇིག་རྟེན་ན་ཆེས་ཆེ་བར་གྲགས་པ་དེ་རྣམས་ཀྱིས་ཀྱང༌། ",
            "མཆོད་པའི་གནས་སུ་གྱུར་ཅིང༌། ",
            "འབྱུང་པོ་ནི་ཚོགས་ཀྱི་བདག་པོ་ལ་སོགས་པ་",
            "བགེགས་དང་ལོགས་པར་འདྲེན་པ་རྣམས་སོ།།",
            "རོ་ལངས་ནི་རོ་ལངས་ཀྱི་ལས་བྱེད་པས་",
            "ལས་ཀྱི་མིང་བྱེད་པ་པོ་ལ་བཏགས་པ་།",
            "ལྷའི་སྲིན་པོའི་རིགས་སྔགས་ཀྱི་མཐུ་གྲུབ་པ། ",
            "རྫུ་འཕྲུལ་ཆེན་པོ་དང་ལྡན་པའི་འཇིགས་བྱེད་དགུ་ལ་སོགས་པའོ།།",
            "དྲི་ཟ་ནི་སྣ་ཚོགས་ཤིང་རྟ་ལ་སོགས་པ་རྣམས་དང༌། ",
            "གནོད་སྦྱིན་ནི་རྣམ་ཐོས་བུ་ལ་སོགས་པ་",
            "གཏེར་གྱི་བདག་པོ་རྣམས་དང༌། ",
            "མདངས་འཕྲོག་པའི་ལྷ་མ་སྲིན་རྣམས་།",
            ""
        ],
        [
            "འདུལ་བར་དཀའ་བའི་ཚོགས་དེ་རྣམས་ཀྱིས་ཀྱང༌། ",
            "ཁྱོད་ཀྱི་མདུན་ནས་བསྟོད་པར་བྱེད་པ་སྟེ་",
            "འགྲོ་བ་ཐམས་ཅད་ཀྱིས་བླ་མར་བསྔགས་སོ།།",
            "སྦས་དོན་ནི་བརྒྱ་བྱིན་སོགས་ལྔ་ནི་འབྱུང་བ་ལྔ་།",
            "བརྒྱ་བྱིན་ནི་ས། ",
            "མེ་ལྷ་ནི་མེ། ",
            "ཚངས་པ་ནི་ཆུ། ",
            "རླུང་ལྷ་ནི་རླུང༌། ",
            "སྣ་ཚོགས་དབང་ཕྱུག་ནམ་མཁའ་འོ།།",
            "དེ་ལྟར་ཁམས་ལྔའི་རླུང་ཐིག་ལེར་",
            "ཐིམ་པ་ནི་མཆོད་པའོ།།",
            "འབྱུང་པོ་རྩ། ",
            "རོ་ལངས་ཐིག་ལེ། ",
            "དྲི་ཟ་རླུང༌། ",
            "གནོད་སྦྱིན་རྣམ་རྟོག་།",
            "དེ་དག་ཀྱང་ཐིག་ལེར་ཐིམ་པ་ནི་",
            "མདུན་ནས་བསྟོད་པའོ།།",
            ""
        ],
        [
            "འདིས་ནི་འཇིག་པའི་ཡན་ལག་བསྟན་།",
            "ཚིག་བཅད་བདུན་པ་ཕྱག་འཚལ་ཏྲཊ་ཅེས་སོགས་ལ་",
            "ཏྲཊ་དང་ཕཊ་ཀྱི་གསང་སྔགས་ལ་སོགས་པ། ",
            "འཕགས་མ་སྒྲོལ་མས་གསུངས་པའི་རིག་སྔགས། ",
            "དྲག་ཤུལ་སྤྱོད་པ་རྣམས་ཀྱི་མཐུ་ལས། ",
            "དྲག་པོའི་ལས་སྣ་ཚོགས་པར་བྱེད་པར་འགྱུར་ལ",
            "དེ་ཡང་གཞན་ལ་ཕན་པའི་ཕྱིར་",
            "གདུལ་དཀའ་འདུལ་བ་ཡིན་གྱི། ",
            "གནོད་པའི་སྦྱོར་བ་ནི་མ་ཡིན་ནོ།།",
            "རིག་སྔགས་དེ་ལྟ་བུའི་ཁྱད་པར་འགའ་ཞིག་ལས། ",
            "ཕ་རོལ་པོའི་བྱད་མ་རྣམས་ཀྱི་འཁྲུལ་འཁོར་དང་",
            "སྔགས་ཀྱི་སྟོབས་བཟློག་ཅིང་འཇོམས་པ་དང༌། ",
            "ཁྲོ་མོའི་སྐུར་བསྟན་ཏེ",
            "གཡས་བསྐུམ་གཡོན་བརྐྱང་ལ་སོགས་པའི་ཞབས་ཀྱིས། ",
            "གདུག་པ་ཅན་རྣམས་མནན་པའི་ཚུལ་གྱིས། ",
            "རིམས་དང་ནད་ཡམས་ལ་སོགས་པ་ཞི་བར་མཛད་ཅིང༌། ",
            "ཁྲོ་བས་འཁྲུགས་པའི་སྐུ་ལས་མེ་འབར་ཞིང་",
            "ཤིན་ཏུ་འབར་བ་སྟོན་པས། ",
            "གཤིན་རྗེ་ལ་སོགས་པའི་གདོན་རྣམས་བྱེར་བ་དང༌། ",
            "འགྲོ་བ་རྣམས་ལ་སྲུང་བ་ཆེན་པོ་མཛད་པ་ཡིན་ནོ།།",
            ""
        ],
        [
            "སྦས་དོན་ནི་ཏྲཊ་ཅེས་པ་ནི་དྲལ་བ། ",
            "ཕཌ་ནི་འགས་པ་སྟེ་རྣམ་རྟོག་འཇོམས་པའོ།།",
            "ཕ་རོལ་ལས་དང་ཉོན་མོངས་པའི་",
            "འཁྲུལ་འཁོར་དུས་སྦྱོར་བཅུ་གཉིས་ཀྱི་",
            "རླུང་སོགས་འགགས་པ་དང༌། ",
            "གཡས་ཀྱི་རྩ་རོ་མ་ནི་བསྐུམ་པ་སྟེ་",
            "ཁ་སྟེང་དུ་བལྟ་བ་དང༌། ",
            "གཡོན་གྱི་རྩ་རྐྱང་མ་ནི་བརྐྱང་པ་སྟེ་",
            "ཁ་འོག་ཏུ་བལྟ་བ་ཡིན་ལ",
            "དེ་གཉིས་དབུ་མའི་ཞབས་ཀྱིས་",
            "ཡོངས་སུ་མནན་པ་ནི། ",
            "དེ་གཉིས་ཀྱི་རླུང་དབུ་མར་འགགས་པའོ།།",
            "དེ་ལས་གཏུམ་མོའི་མེ་འབར་བ་དང༌། ",
            "ཧ་ཡིག་ཞུ་བའི་ཆུ་འཁྲུགས་པ་དང༌། ",
            "སླར་ཡང་ཤིན་ཏུ་འབར་ཞིང་",
            "ཆེས་ཞུ་བ་ལ་སོགས་པ་།",
            "སྲོག་རྩོལ་གྱི་ཡན་ལག་།",
            "ཚིག་བཅད་བརྒྱད་པ་ཕྱག་འཚལ་ཏུ་རེ་",
            "སོགས་ལ་ཨོ་ཏུ་རེ་སོགས་ཀྱི་",
            "རིག་སྔགས་ཟློས་པའི་མཐུས། ",
            "རང་བཞིན་ཞི་བའི་དབྱིངས་ལས་སྒྲོལ་མ་ཉིད་",
            "འཇིགས་པ་ཆེན་པོའི་སྐུར་སྟོན་པར་འགྱུར་ལ",
            ""
        ],
        [
            "དེས་ནི་བདུད་ཀྱི་དཔའ་བོ་སྟེ་",
            "དམག་དཔོན་རྣམས་འཇོམས་ཤིང༌། ",
            "ཞལ་རས་ཆུ་སྐྱེས་ཁྲོ་གཉེར་དང་ལྡན་པར་མཛད་པས། ",
            "བསྟན་པ་ལ་སྡང་བ་དང༌། ",
            "སེམས་ཅན་མང་པོ་ལ་འཚེ་བ་དང༌། ",
            "སྒྲུབ་པ་པོ་ལ་བར་དུ་གཅོད་པའི་དགྲ་རྣམས་གསོད་པ་མ་།",
            "འཆི་བའམ་གནོད་པའི་བསམ་སྦྱོར་མེད་པར་འགྱུར་བའོ།།",
            "དེའི་ནང་གི་དོན་།",
            "བདུད་ཀྱི་དཔའ་བོ་འཇོམས་པ་ནི་",
            "ཕྱོགས་ལས་རྣམ་པར་རྒྱལ་བའི་སྤྱོད་པའོ།།",
            "ཁྲོ་གཉེར་ནི་ལྷའི་ཆས་སུ་ཞུགས་པ་མཚོན་།",
            "དེས་ཀྱང་ཡེ་ཤེས་ཀྱི་སྐུ་གྲུབ་པ་མཚོན་པ་ཡིན་།",
            ""
        ],
        [
            "བདེ་སྟོང་གཉིས་སུ་མེད་པའི་ཡེ་ཤེས་ནི་",
            "སྐལ་དམན་རྣམས་སྒྲག་པར་མཛད་པའི་ཕྱིར་འཇིགས་པ་ཆེན་པོའོ།།",
            "ཡེ་ཤེས་དང་ཡེ་ཤེས་ཀྱི་སྐུ་དེ་གཉིས་ཀྱིས་དགྲ་བོ་སྟེ་",
            "སྒྲིབ་པ་མ་ལུས་པ་བཅོམ་།",
            "ཏུ་རེ་སྟེ་མྱུར་བར་ལམ་གོང་མ་རྣམས་བགྲོད་ནས་",
            "རྫོགས་པའི་སངས་རྒྱས་ཐོབ་པའོ།།",
            "འདི་ནི་ཏིང་ངེ་འཛིན་གྱི་ཡན་ལག་གི་འབྲས་བུ་",
            "ཀུན་ཏུ་འོད་ལ་སོགས་པའི་ས་བཅུ་གཉིས་སོ།།",
            "ཚིགས་བཅད་དགུ་པ་ཕྱག་འཚལ་དཀོན་མཆོག་སོགས་།",
            "དཀོན་མཆོག་གསུམ་མཚོན་པར་བྱེད་པ་",
            "ཨུཏྤ་ལའི་ཕྱག་རྒྱ་ནི་སྒྲོལ་མའི་དམ་ཚིག་གི་ཕྱག་རྒྱ་།",
            ""
        ],
        [
            "སྙིམས་པ་ཁ་སྦྱར་གྱི་གུང་མོ་སྦྱར་ཞིང་",
            "མཛུབ་མོས་བརྟེན་ནས་མཐེ་བོང་གཤིབས་ཏེ་",
            "རྩེ་བར་བཀོད་པ་ཐུགས་ཀར་",
            "གཏོང་པས་རྣམ་པར་བརྒྱན་པ་ནི། ",
            "རྗེས་འཇུག་རྣམས་ཀྱིས་ཀྱང་དམ་ཚིག་གི་",
            "ཕྱག་རྒྱ་དེ་ལྟ་བུ་ཆོག་བཞིན་དུ་བཅིངས་ན",
            "རིག་སྔགས་ཀྱི་ལྷས་བྱིན་གྱིས་བརླབ་པའི་",
            "དོན་སྔོན་བྱུང་ལ་བཅོམ་ལྡན་འདས་མ་ཉིད་",
            "ཕྱག་རྒྱ་དེ་ལྟ་བུ་འཆིང་བའི་སྐུའི་རྣམ་འགྱུར་དང༌། ",
            "ཕྱོགས་ཀྱི་འཁོར་ལོ་སྟེ་ཕྱོགས་བཅུའི་",
            "ཞིང་ཁམས་མ་ལུས་པ། ",
            "རང་གི་སྐུ་ལས་བྱུང་བའི་འོད་ཟེར་",
            "གྱི་ཚོགས་རབ་ཏུ་འཁྲུགས་ཤིང་འཕྲོས་པས་",
            "ཁྱབ་ཅིང་བརྒྱན་པར་མཛད་པའོ།།",
            "དེ་ཉིད་རྗེས་འཇུག་ལ་ནི། ",
            "ཕྱག་རྒྱ་དེས་སྤྱན་དྲངས་ན་ཕྱོགས་བཅུའི་ཞིང་ནས་",
            "འོད་ཟེར་འཕྲོ་ཞིང་དངོས་སུ་འབྱོན་པའོ།། ",
            "སྦས་དོན་ནི། ",
            "དཀོན་མཆོག་གསུམ་མཚོན་ནི་ཁུ་རྡུལ་རླུང་གསུམ་།",
            ""
        ],
        [
            "གཅིག་ཏུ་འདུས་པས་སོར་མོ་གསུམ་གྱི་ཕྱག་རྒྱ་ལྟ་བུ་དེ་",
            "རྣམས་རྩ་འཁོར་ལོ་སོ་སོའི་ཐུགས་ཀ་སྟེ་",
            "དབུས་ཀྱི་ལྟེ་བའི་ཐིག་ལེར་ཡོངས་སུ་བཅིངས་པས་",
            "ཡེ་ཤེས་ཀྱི་སྐུ་གཏུམ་མོའི་འོད་ཟེར་ལས་གྲུབ་པ་",
            "ཕྱོགས་ཀུན་དུ་ཁྱབ་པས་ཐོབ་པར་འགྱུར་བའི་དོན་།",
            "འཛིན་པའི་སྟོབས་ལས་རྗེས་དྲན་འབྱུང་བའོ།།",
            "ཚིགས་བཅད་བཅུ་པ་ཕྱག་འཚལ་རབ་ཏུ་སོགས་།",
            "འགྲོ་བ་རྣམས་རབ་ཏུ་དགའ་བ་བསྐྱེད་པའི་སྐུ་དང༌། ",
            "བརྗིད་ཅིང་མཛེས་པས་དབུ་རྒྱན་གྱི་ནོར་བུ་ལས་",
            "འོད་ཟེར་གྱི་ཕྲེང་བ་སྤེལ་ཞིང་",
            "འཕྲོ་བ་མདང༌། ",
            "བཞད་པ་དང་རབ་ཏུ་ཆེར་བཞད་པ་དང༌། ",
            "ཨོ་ཏུཏྟཱ་རེ་ལ་སོགས་པའི་སྔགས་ཀྱི་སྒྲས་འཇིག་རྟེན་",
            "གཞན་རྣམས་དབང་དུ་བྱེད་པའི་བདུད་ཀྱང་",
            "ཁྱོད་ཀྱིས་དབང་དུ་མཛད་ལ",
            "འཇིག་རྟེན་གཞན་ཐམས་ཅད་ཀྱང་",
            "ནུས་པས་དབང་དུ་བསྡུས་།",
            ""
        ],
        [
            "ཐར་པ་དང་ཐམས་ཅད་མཁྱེན་པ་ལ་འགོད་དོ།།",
            "སྦས་དོན་ནི། རབ་ཏུ་དགའ་བ་ལྷན་ཅིག་སྐྱེས་པའི་",
            "གཟི་བརྗིད་ཀྱི་འོད་ཟེར་གྱིས་དབུ་ལ་བརྒྱན་པ་ནི། ",
            "སྤྱི་བོར་མས་བརྟེན་པའི་ལྷན་སྐྱེས་།",
            "བཞད་པ་རབ་བཞད་ཀྱང་སྒྲ་དང་",
            "བཅས་པའི་གཏུམ་མོའི་མེས་དོན་།",
            "ཏུཏྟཱ་ར་ནི་གདུང་བ་མ་སྟེ་གཏུམ་མོའི་མེས་བདུད་པས། ",
            "བདུད་ཆགས་རྟོག་དང༌། ",
            "འཇིག་རྟེན་ལུས་ངག་ཡིད་གསུམ་",
            "བདེ་བ་ཆེན་པོའི་ཡེ་ཤེས་ཀྱིས་བྱིན་གྱིས་",
            "རློབ་ཅིང་དབང་དུ་བྱེད་པ་།",
            "རྗེས་དྲན་གྱི་ཡན་ལག་།",
            "ཚིགས་བཅད་བཅུ་གཅིག་པ་ཕྱག་འཚལ་",
            "ས་གཞི་སོགས་ལ་ལྷ་མོ་གང་གི་རིག་སྔགས་ཀྱིས་",
            "ས་གཞི་སྐྱོང་བའི་རྒྱལ་པོའི་ཚོགས་སམ། ",
            "སའི་ལྷ་མོ་ལ་སོགས་པ། ",
            "ས་འོག་གི་ཀླུ་དང་ལྷ་མ་ཡིན་དང་རིག་པ་འཛིན་པ་དང༌། ",
            "མཁའ་འགྲོ་མའི་ཚོགས་རྣམས་ཐམས་ཅད་འགུགས་ཤིང་",
            "དབང་དུ་བྱེད་པའི་ནུས་པ་དང་ལྡན་པ་ཉིད་མའོ།།",
            ""
        ],
        [
            "ཁྲོ་གཉེར་གཡོ་བ་སྟེ་ཁྲོ་མོའི་རིག་སྔགས་",
            "ཧཱུྃ་གི་ཡི་གེ་དང་བཅས་པའི་མཐུ་ལས། ",
            "འགྲོ་བ་ཕོངས་བ་རྣམས་ཐམས་ཅད་དབུལ་ཞིང་",
            "ཕོངས་པའི་སྡུག་བསྔལ་མ་ལུས་པ་ལས་སྒྲོལ་ཞིང་",
            "ཞི་བར་མཛད་པ་དང༌། ",
            "ལོངས་སྤྱོད་ཕུན་སུམ་ཚོགས་པ་དང༌། ",
            "གཏེར་ཆེན་པོའི་དངོས་གྲུབ་ལ་སོགས་རྒྱས་པར་བྱེད་པའོ།། ",
            "སྦས་དོན་ནི། ",
            "ས་གཞི་སྐྱོང་བ་ས་འོག་གི་བདག་པོའི་སྒྲས། ",
            "རྡུལ་གྱི་དངས་མ། ",
            "གཙུག་ཏོར་ནས་ནོར་བུའི་བར་དུ་",
            "བརྟེན་པའི་ཚུལ་གྱིས་འགུགས་པ་དང༌། ",
            "ཁྲོ་གཉེར་གཡོ་བ་དང་ཧཱུྃ་གི་སྒྲས། ",
            "རི་བོང་ཅན་གྱི་དངས་མ་ཁྲོ་གཉེར་།",
            "སྨིན་མཚམས་ཀྱི་ཐིག་ལེ་བརྒྱུད་།",
            "གཙུག་ཏོར་གྱི་བར་དུ་བརྟན་པ་ནི། ",
            "ནམ་མཁའི་མཛོད་ལ་སོགས་པའི་ཏིང་ངེ་འཛིན་སྒྲུབ་པའི་ཕྱིར་",
            "ཕོངས་པ་ལས་གྲོལ་བའོ།།",
            "འདི་ནི་ཏིང་ངེ་འཛིན་གྱི་ཡན་ལག་གི་ཁྱད་ཆོས་",
            "དཀར་དམར་གྱི་འགྲོད་པ་སྟེང་འོག་ཏུ་འགག་ཚུལ་ལོ། །",
            "ཚིགས་བཅད་བཅུ་གཉིས་པ་ཕྱག་འཚལ་ཟླ་བའི་སོགས་།",
            ""
        ],
        [
            "ཟླ་བའི་དུམ་བུ་ནི་ཟླ་བ་ཕྱེད་པས་",
            "དབུ་བརྒྱན་ལ་བརྒྱན་པ་ལས་དང༌། ",
            "གཞན་ཡང་རྒྱན་གྱིས་བརྒྱན་པ་",
            "ཐམས་ཅད་ལས་འོད་ཟེར་རབ་ཏུ་འབར་བས། ",
            "ཕྱུག་བདག་ཆེན་པོ་བྱེ་བ་",
            "ཕྲག་བརྒྱའི་དྲེགས་པ་འཇོམས་པ་མོ། ",
            "ལན་འགའ་དཀའ་ཐུབ་ཅན་གྱི་སྐུར་བསྟན་ནས",
            "རལ་པའི་ཐོར་ཚུགས་འཆར་བའི་ཁྲོད་",
            "ན་དེ་བཞིན་གཤེགས་པ་འོད་དཔག་ཏུ་",
            "མེད་པ་བཞུགས་ཤིང་གནས་པའི་སྐུ་ལས། ",
            "རྟག་ཏུ་རྒྱུན་མི་འཆད་པར་",
            "ཤིན་ཏུ་འོད་རབ་བྱེད་མ་།",
            "འོད་ཀྱི་སྣང་བས་གསལ་བར་བྱེད་པའོ།། ",
            "སྦས་དོན་ནི། ",
            "གོང་སྔ་མའི་འཕྲོས་དེ་ཉིད་ལ་སྦྱར་།",
            "ཟླ་བའི་དུམ་བུའི་དབུ་རྒྱན་ནི་",
            "བྱང་ཆུབ་ཀྱི་སེམས་སྤྱི་བོར་བརྟན་པའོ།།",
            ""
        ],
        [
            "རལ་པའི་ཁྲོད་གནས་ནི་",
            "གྲིབ་མའི་ཚུལ་དུ་སྤྱི་བོར་བརྟན་པ། ",
            "འོད་དཔག་མེད་ནི་དམར་ཆའི་དངས་མ། ",
            "དེ་གཉིས་དཀར་ལ་འོད་ཟེར་རབ་ཏུ་འཕྲོ་པ་ནི། ",
            "དཀར་དམར་དེ་རྣམས་སྟོང་གཟུགས་ཕྱག་རྒྱ་",
            "ཆེན་པོའི་དཀྱིལ་འཁོར་གྱི་འཁོར་ལོ་མཐའ་ཡས་པར་གྱུར་པའོ།།",
            "ཚིགས་བཅད་བཅུ་གསུམ་པ་ཕྱག་འཚལ་བསྐལ་པ་སོགས་།",
            "བསྐལ་པ་ཐ་མ་།འཇིག་དུས་ཀྱི་མེ་ལྟར་འབར་བའི་ཕྲེང་བ་",
            "མེ་དཔུང་གི་དབུས་ན་བཞུགས་ཤིང༌། ",
            "ནང་ཟག་མེད་ཀྱི་དགའ་བ་ལས་མ་གཡོས་བཞིན་དུ། ",
            "གཡས་བརྐྱང་གཡོན་བསྐུམ་སོགས་དྲག་པོའི་སྟངས་སྟབས་ཀུན་ནས་",
            "བསྐོར་བ་སྟེ་རོལ་པ་སྣ་ཚོགས་པས་དགའ་བ་དང༌། ",
            "དགྲ་བོ་སྟེ་མི་དང་མི་མ་ཡིན་པའི་གནོད་བྱེད་གྱི་དཔུང་གི་ཚོགས་རྣམས་ནི་",
            "རབ་ཏུ་འཇོམས་པའོ།། ",
            "སྦས་དོན་ནི། ",
            "གཏུམ་མོ་ཡེ་ཤེས་ཀྱི་མེ་དུས་མཐའི་མེ་འབར་བ་ལྟ་བུ་།",
            "ལུས་དང་སྣང་བ་ཐམས་ཅད་ལ་ཁྱབ་པར་འབྱུང་བའི་རྒྱུན་ནི། ",
            "གཡས་བརྐྱང་གཡོན་བསྐུམ་།",
            ""
        ],
        [
            "གཡས་གཡོན་རོ་རྐྱང་ངམ། ",
            "སྟེང་འོག་སྲོག་ཐུར་གྱི་རླུང་ནི་ཀུན་ནས་བསྐོར་བ་།",
            "རྩ་འཁོར་ལོ་སོ་སོར་རེ་རེ་བཞིན་",
            "འབྱུང་བ་ལྔའི་ཐིམ་ཚུལ་སོགས། ",
            "རྣམ་པར་རོལ་པའི་རྣམ་འགྱུར་",
            "དུ་མ་ཀུན་ནས་འབྱུང་བ་།",
            "དགའ་བ་ཞེས་པས་རླུང་རྣམས་བདེ་བའི་",
            "ཐིག་ལེར་གྱུར་པས་བདུད་དང་",
            "ཉོན་མོངས་པའི་དགྲ་དཔུང་འཇོམས་པའོ།།",
            "ཚིགས་བཅད་བཅུ་བཞི་པ་",
            "ཕྱག་འཚལ་ས་གཞི་སོགས་།",
            "རི་རབ་གླིང་དང་བཅས་པའི་",
            "ས་གཞི་ཆེན་པོའི་ངོས་།",
            "ཐལ་མོ་བརྡབས་པའི་ཕྱག་གི་",
            "མཐིལ་གྱིས་བསྣུན་པའོ།།",
            ""
        ],
        [
            "ཞབས་ཀྱིས་རྡུང་མ་ལས་དང༌། ",
            "ཞལ་རས་ཁྲོ་གཉེར་ཅན་དུ་མཛད་ཅིང་",
            "ཁྲོ་བའི་ཤུགས་ཀྱིས་ཧཱུྃ་ཞེས་ཤངས་ནས་",
            "འཇིགས་པའི་སྒྲ་བསྒྲགས་པས་ས་འོག་རིམ་པ་བདུན་ན་",
            "ནས་པའི་ཀླུ་དང་ལྷ་མིན་དང་སྲིན་པོ་དང་",
            "ཡི་དྭགས་གདུག་པ་ཅན་རྣམས་",
            "ཐམས་ཅད་འགེམས་པ་མོ་སྟེ་",
            "དུམ་བུར་འཐོར་པར་མཛད་པའོ།།",
            "དེ་ལས་འོག་བདུན་ནི། ",
            "ས་གཞི་ཆེན་པོ་འདི་ཉིད་།",
            "འོག་ཏུ་ཐོག་ཕུགས་རིམ་པ་བདུན་བཞིན་དུ་",
            "མི་མ་ཡིན་གྱི་ཡུལ་ཆེན་པོ་དག་གནས་པའོ།།",
            "ཁ་ཅིག་ནི་རི་རབ་ཀྱི་རྩེ་མོའི་ཁོངས་སེང་ནས་",
            "ཐུར་དུ་གཞལ་བ་ཡིན་ཟེར་ཡང་མི་ལེགས་པར་མངོན་ནོ།།",
            "དེ་ཡང་གཞི་དང༌། ",
            "ལྷག་པའི་གཞི་དང༌། ",
            "གཞི་མེད་པ་དང༌། ",
            "གཞི་ཉིད་དང་བཅུད་ཀྱི་གཞི་དང༌། ",
            "གཞི་བཟང་པོ་དང༌། ",
            "དག་པའི་གཞི་ཞེས་བྱའོ།།",
            "ས་འོག་གི་འཇིག་རྟེན་ཆེན་པོ་རྣམས་སོ།།",
            ""
        ],
        [
            "སྦས་དོན་ནི། ",
            "ས་གཞིའི་ངོས་ནི་ལྟེ་བའི་དཀྱིལ་འཁོར་།",
            "དེ་ལ་གཏུམ་མོ་ཡེ་ཤེས་ཀྱི་མེ་ངེས་པའི་",
            "དོན་གྱི་ལྷ་མོའི་ཞབས་ཀྱིས་བརྡུངས་པ་དང་",
            "མེ་ལྕེའི་ཕྱག་གིས་བསྣུན་པའོ།།",
            "དེ་ཡང་ས་འོག་བདུན་།",
            "དབུ་མའི་མས་སྣ་ན་ཚངས་པའི་",
            "མེ་སྤྲུལ་ལྟར་འཁྱིལ་བ་ལན་བདུན་པ། ",
            "རབ་ཏུ་འབར་བ་གནས་པ་དེར། ",
            "གཏུམ་མོ་འབར་བའི་བྱང་ཆུབ་ཀྱི་",
            "སེམས་འོངས་བ་ན་མེའི་",
            "གདུང་བ་རབ་ཏུ་ཞི་བ་དང༌། ",
            "དེའི་རྩ་མདུད་རྣམས་འགེམས་ཤིང་འཇིགས་པའོ།།",
            "ཚིགས་བཅད་བཅོ་ལྔ་པ་",
            "ཕྱག་འཚལ་བདེ་མ་སོགས་།",
            "བཅོམ་ལྡན་འདས་མ་ཉིད་རྟག་ཏུ་བདེ་བ་དང༌། ",
            "དགེ་མ་དང༌། ",
            "ཞི་བའི་ངང་ཚུལ་ཅན་མ། ",
            "མྱ་ངན་ལས་འདས་པ་མཆོག་ཏུ་ཞི་བ། ",
            "འགོག་བདེན་གྱི་དབྱིངས་ལ་མཉམ་པར་",
            "འཇོག་པས་ཞི་བའི་སྤྱོད་ཡུལ་ཅན་མ་།",
            ""
        ],
        [
            "དེའི་ཕྱིར་འགྲོ་བ་རྣམས་།",
            "ཚེ་འདིའི་བདེ་བ་དང༌། ",
            "ཕ་རོལ་གྱི་དོན་དུ་དགེ་བ་",
            "བསྐྱེད་པར་མཛད་པ་མ། ",
            "སྐལ་པ་དང་ལྡན་པ་རྣམས་།",
            "ཞི་བའི་ལམ་སྟོན་པར་མཛད་ཅིང༌། ",
            "འབྲས་བུ་མི་གནས་པའི་མྱང་འདས་ཞི་བ་",
            "དམ་པའི་སྤྱོད་ཡུལ་ལ་འགོད་པར་མཛད་པ་།",
            "གཞན་ཡང་ལྷ་མོ་ཉིད་ཀྱིས་གསུངས་པའི་",
            "རིག་སྔགས་སྭཱ་ཧཱ་དང་ཨོ་དང་",
            "ཡང་དག་པར་ལྡན་བདག་བཟླས་པས། ",
            "སྡིག་པ་ཆེན་པོ་དང་དེའི་འབྲས་བུ་",
            "སྡུག་བསྔལ་ཆེན་པོ་རྣམས་ཀྱང་",
            "འཇོམས་པར་མཛད་པ་ཉིད་དོ།།",
            "འདིས་ཞི་བའི་ལས་ཀྱི་མཐའ་བསྒྱུར་བའི་",
            "སྔགས་སྭཱ་ཧཱ་ར་བཤད་ཅིང༌། ",
            "གོང་དུ་ཟློག་པ་ལ་ཏྲཊ་དང༌། ",
            "བསད་པ་ལ་ཕཊ་དུ་གསུངས་པས། ",
            "ལས་གཞན་རྣམས་ཀྱི་སྔགས་ཀྱི་མཐའ་བསྒྱུར་བ་ཡང་",
            "ཞོར་ལ་འཕངས་པ་ཡིན་ནོ།།",
            "འདིའི་ངེས་པའི་དོན་མཐར་ཐུག་པ་ནི། ",
            "བདེ་མ་ནི་སོར་རྟོག་ཡེ་ཤེས། ",
            "དགེ་མ་ནི་མེ་ལོང་ཡེ་ཤེས། ",
            "ཞི་མ་མཉམ་ཉིད་ཡེ་ཤེས། ",
            "མྱ་ངན་འདས་ཞི་ནི་ཆོས་དབྱིངས་ཡེ་ཤེས། ",
            "སྡིག་པ་ཆེན་པོ་འཇོམས་པ་ནི་",
            "བྱ་གྲུབ་ཡེ་ཤེས་སོ།།",
            ""
        ],
        [
            "གསུང་གཞོམ་མེད་ཀྱི་སྒྲ་རིག་སྔགས་ཨོ་དང་",
            "སྭཱ་ཧཱ་ས་མཚོན་པ་མཐའ་ཡས་པར་ཤར་བས། ",
            "སྡིག་པ་ཞི་བ་སོགས་སེམས་ཅན་གྱི་",
            "དོན་མཛད་པ་སྟེ་འབྲས་བུ་ལ་སྦྱར་བའོ།།",
            "ཚིགས་བཅད་བཅུ་དྲུག་པ་",
            "ཕྱག་འཚལ་ཀུན་ནས་སོགས་།",
            "གྲུབ་པ་རིག་པ་འཛིན་པ་དང༌། ",
            "བྱང་ཆུབ་སེམས་དཔའ་ཏིང་ངེ་འཛིན་དང་",
            "རབ་ཏུ་དགའ་བའི་ཐུགས་དང་",
            "ལྡན་པ་རྣམས་ཀྱིས་ཀུན་ནས་བསྐོར་།",
            "གཞན་འཕྲུལ་དབང་བྱེད་ཀྱི་བདག་པོ་",
            "སྡིག་ཏོ་ཅན་ལ་སོགས་པ་སེམས་ཅན་རྣམས་ལ་",
            "ཉེ་བར་འཚེ་བའི་དགྲའི་ལུས་རབ་ཏུ་",
            "འགེམས་པ་སྟེ་འཐོར་བར་མཛད་པ། ",
            "ཡི་གེ་བཅུ་པའི་ངག་སྟེ་སྔགས་ཀྱི་",
            "བཀོད་པ་ལས་བྱུང་བའི་ལྷ་མོ་ཁྱོད། ",
            "རིག་པ་སྟེ་རིག་སྔགས་ཧཱུྃ་ཡིག་ལས་",
            "བྱུང་བའི་སྒྲོན་མ་འོད་ཟེར་",
            "འབར་བའི་སྐུ་ཅན་ཉིད་མའོ།།",
            "འདིས་ནི་སྒྲོལ་མ་ཁྲོ་མོ་ལ་ས་བོན་ཧཱུྃ་དང་",
            "བསྙེན་པའི་སྔགས་ཡི་གེ་བཅུ་པར་བསྟན་ནོ།། ",
            "ངེས་དོན་ནི། ",
            "སྟོང་གཟུགས་ཕྱག་རྒྱ་ཆེན་པོའི་",
            "འོད་ཟེར་གྱིས་བསྐོར་བའི་",
            "རབ་དགའ་སྟེ་གཡོ་མེད་བདེ་བས། ",
            "དགྲ་སྟེ་མ་དག་པའི་སྣང་བའི་",
            "ལུས་འཇོམས་པར་བྱེད་དོ།།",
            ""
        ],
        [
            "ཅེས་པ་བམས་གཏན་གྱི་ཡན་ལག་དང༌། ",
            "ཡི་གེ་བཅུ་ནི་གཡས་གཡོན་གྱི་དཀྱིལ་",
            "འཁོར་བཅུའི་ཆ་ཤས་འགག་པ་ལས་",
            "ཐོབ་པའི་རྟགས་བཅུའོ།།",
            "དེ་ཡང་ཡི་གེས་རླུང་མཚོན་།",
            "ཡི་གེའི་སྐད་དོད་ཨ་ཀྵར་འགྱུར་བ་མེད་པ་།",
            "ཆོས་དབྱིངས་འགྱུར་བ་མེད་པའི་སྣང་བ་བཅུའམ། དེ་མཐོང་བ་ལས་བྱུང་བའི་བདེ་བ་",
            "མི་འགྱུར་བའི་ཆ་ཤས་བཅུའོ།།",
            "རིག་པ་ཧཱུྃ་གི་བརྡས་ནི། ",
            "ཧཱུྃ་ཆ་ལྔ་པས་ཡེ་ཤེས་ལྔ་མཚོན་ཏེ་",
            "ཡེ་ཤེས་ལྔའི་རང་བཞིན་གྱི་ཐིག་ལེ་",
            "ཁམས་གསུམ་གྱི་གཟུགས་བརྙན་དང་བཅས་པའོ།།",
            "དེ་ཡང་རྟགས་བཅུ་པོ་དེ་དག་གི་",
            "ཆོས་སུ་འཇོག་སྟེ་རླུང་དབུ་མར་",
            "བཀང་བ་ལས་བྱུང་བས་སོ།།",
            ""
        ],
        [
            "དེ་ལ་མཉམ་པར་འཇོག་པ་ནི་དོན་དམ་པའི་",
            "རིག་སྔགས་ཆེན་པོ་སྟེ་སྒྲོན་མ་ནི་",
            "སྟོང་གཟུགས་ཀྱི་གསལ་སྣང་།",
            "འདི་ནི་སོ་སོར་སྡུད་པའི་རྣལ་འབྱོར་རོ། །",
            "ཚིགས་བཅད་བཅུ་བདུན་པ་",
            "ཕྱག་འཚལ་ཏུ་རེ་སོགས་ཀྱི་དོན་ནི། ",
            "ཏུ་རེ་ཞེས་པ་མྱུར་མ་།",
            "འགྲོ་བའི་དོན་མྱུར་དུ་སྤྱོད་པའི་",
            "ལྷ་མོས་ཁྲོ་བའི་ཚུལ་གྱིས་",
            "ཞབས་གཉིས་ནི་བརྡབས་པས། ",
            "རིའི་རྒྱལ་པོ་རི་རབ་དང༌། ",
            "མནྡ་ར་ཞེས་བྱ་བའི་ར་དང༌། ",
            "རི་བོ་གངས་ཅན་ཞེས་བྱ་བ་དང་",
            "དབང་ཕྱུག་ཆེན་པོ་གནས་པའི་",
            "རི་རྣམས་དང་བཅས་པའི། །",
            "འཇིག་རྟེན་གསུམ་སྟེ་ས་འོག་ས་སྟེང་ས་བླ་",
            "རྣམས་ཀྱང་གཡོ་བར་བྱེད་དོ།།",
            "བོད་དཔེ་ཕལ་ཆེར་ལས། ",
            "འབིགས་བྱེད་ཅེས་འབྱུང་བ་ལྟར་།",
            "རིའི་རྒྱལ་པོ་འབིགས་བྱེད་།",
            "གཞུང་འདིའི་རྒྱ་སྐད་མཐོང་པ་རྣམས་།",
            ""
        ],
        [
            "ཀཻ་ལ་ཤ་ཅེས་པར་སྣང་།",
            "དེ་ལྟར་ན་གངས་རི་ཞེས་འདོན་པ་དང་མཐུན་།",
            "དཔེ་སྣ་ཚོགས་པ་སྣང་བའི་ཕྱིར། ",
            "གཅིག་ཏུ་ངེས་བཟུང་བ་དཀའ་བས་",
            "གཉིས་ཀ་ལྟར་མི་འགལ་བར་བྱའོ།།",
            "ཧཱུྃ་གི་རྣམ་པའི་ཅེས་པ་ཧཱུྃ་ཀ་རེ་སྟེ་ཧཱུྃ་གི་ཡི་གེའོ།།",
            "འཇིག་རྟེན་གསུམ་ན་ཞེས་པ་གཉིས་པའི་",
            "དོན་ལ་བདུན་པའི་ཚིག་སྟེ་གསུམ་པོ་ལ་",
            "གཡོ་བའི་བྱེད་པ་འཇུག་པའོ།།",
            "འཇིག་རྟེན་གསུམ་སྐྱོད་པར་གྱུར་།",
            ""
        ],
        [
            "རི་རབ་སོགས་སྨོས་པས་ཅི་ཞིག་བྱ་ཞེ་།",
            "སྤྱིར་འཇིག་རྟེན་གསུམ་སྐྱོད་པར་གྱུར་ཡང༌། ",
            "ལྷ་མཐུ་བོ་ཆ་དག་གནས་པའི་གནས་ཀྱི་",
            "ཁྱད་པར་དེ་རྣམས་གཡོ་བར་",
            "མི་འགྱུར་བ་ཡང་སྲིད་པས། ",
            "འཕགས་མ་ཉིད་མཐུ་ཆེ་བའི་དོན་དུ་སྨོས་སོ།། ",
            "སྦས་དོན་ནི། ",
            "རི་རབ་ནི་ཚངས་པའི་རུས་པ། ",
            "རི་གཞན་གཉིས་ནི་ཡིད་",
            "བཟང་མ་དང་དུང་ཅན་མ། ",
            "གཡོ་བ་ནི་བྱང་ཆུབ་ཀྱི་སེམས་ཀྱིས་ཡོངས་སུ་གང་བ། ",
            "འཇིག་རྟེན་གསུམ་ནི་སྟེང་འོག་གི་",
            "དབྱེ་བས་རྩ་གསུམ་གསུམ་དྲུག་།",
            "ཧཱུྃ་གི་བརྡས་ནི། ",
            "ཐུགས་རྡོ་རྗེའི་རྩ་ཨ་ཝ་དྷཱུ་ཏི་སྟེ་",
            "རྩ་ཐམས་ཅད་ཀྱི་ས་བོན་ནུས་པ་དེར་ཐིམ་པའོ།།",
            "ཚིགས་བཅད་བཅོ་བརྒྱད་པ་",
            "ཕྱག་འཚལ་ལྷའི་སོགས་།",
            "ལྷའི་མཚོ་།",
            ""
        ],
        [
            "ཡིད་ཀྱི་མཚོའམ་རྫིང་བུ་དལ་གྱིས་",
            "འབབ་པ་དང་འདྲ་བའི་རྣམ་པ་ཅན་ནི། ",
            "དཀར་ཞིང་ཟླུམ་པའི་རི་དྭགས་",
            "རྟགས་ཅན་ཏེ་ཟླ་བ་ཕྱག་ན་བསྣམས་པ་དང༌། ",
            "དེའི་རིག་སྔགས་ཧ་ར་ཞེས་པ་ལན་གཉིས་བརྗོད་ཅིང༌། ",
            "མཐའ་བརྟེན་ཕཊ་ཀྱི་ཡི་གེ་དང་",
            "བཅས་པའི་སྔགས་ཀྱིས་བརྟན་པ་དང་",
            "གཡོ་བའི་དུག་མ་ལུས་པ་སེལ་བར་བྱེད་དོ།།",
            "འདིས་ནི་ཟླ་བ་འཛིན་པའི་སྐུ་སྒོམས་།",
            "སྔགས་ཀྱི་ཁྱད་པར་དེ་བཟླས་པས་",
            "སྤྲུལ་ལ་སོགས་པའི་དུག་གསོ་བ་དང་སེལ་བར་བྱེད་དོ།། ",
            "ཧ་ར་ལན་གཉིས་བརྗོད་པའི་སྔགས་ནི། ",
            "ཨོ་ན་མཿཏཱ་རེ་ན་མོ་ཧ་རེ་ཧཱུྃ་ཧ་རེ་སྭཱ་ཧཱ། ",
            "ཞེས་པ་ཡིན་ལ་",
            "དེའི་མཐར་སརྦ་བི་ཛཿ ཤནྟི་ཀུ་རུ་ཕུཊ་ཅེས་བཏགས་པ་ནི་དུག་སེལ་བ་སྟེ་",
            "སྒྲོལ་མ་ཁྲོ་མོའི་ལས་སྔགས་སོ།།",
            "ཞེས་པ་ནི་རྗེས་འཇུག་གི་གདོན་ནོ།།",
            ""
        ],
        [
            "ངེས་པའི་དོན་དུ་ནི། ",
            "ལྷ་ནི་ལུས་ལས་བྱུང་བ་།",
            "དེའི་མཚོ་ནི་ལྷན་ཅིག་སྐྱེས་པའི་བདེ་བ་",
            "རྟེན་ཀུན་དང་བཅས་པ་ཡིན་།",
            "དེ་དང་དབྱེར་མེད་པའི་སྟོང་པ་ཉིད་ཀྱི་",
            "ཡེ་ཤེས་ཟླ་བ་ལྟར་དྲི་མ་མེད་པ། ",
            "གང་ལ་མངའ་བ་ནི་དེའི་",
            "ཕྱག་ན་བསྣམས་པའི་དོན་ནོ།།",
            "དེ་འདྲ་བའི་བདེ་སྟོང་གཉིས་སུ་མེད་པ་དེས་ནི། ",
            "ཧར་ཏེ་འཕྲོག་པ། ",
            "ལན་གཉིས་བརྗོད་པའི་བརྡས་སྒྲིབ་པ་",
            "གཉིས་ཀྱི་ཉེས་སྐྱོན་འཕྲོག་ཅིང༌། ",
            "མ་དག་པའི་ལུས་ཀྱིས་དུག་འཇོམས་པར་བྱེད་དོ།།",
            "ཚིགས་བཅད་བཅུ་དགུ་པ་",
            "ཕྱག་འཚལ་ལྷའི་ཚོགས་རྣམས་སོགས་།",
            ""
        ],
        [
            "ལྷའི་ཚོགས་པ་སྟེ་འདོད་པའི་ཁམས་ཀྱི་",
            "ལྷ་རིགས་དྲུག་པོ་རྣམས་ཡིན་།",
            "དེ་བཞིན་དུ་རྒྱལ་པོ་ནི་འཇིག་རྟེན་འདི་ན་",
            "དབང་བསྒྱུར་པ་པོ་འཁོར་ལོས་སྒྱུར་བ་",
            "ལ་སོགས་པའི་རྒྱལ་པོ་རྣམས་སོ།།",
            "འཇིག་རྟེན་དུ་ཕན་གནོད་བྱེད་པ་",
            "རིའི་ལྷ་དང་ཤིང་གི་ལྷ་དང༌། ",
            "མཚོའི་ལྷ་མོ་ལ་སོགས་པ་ནི་ལྷའི་ཁྱད་པར་།",
            "དེ་རྣམས་དང་མིའམ་ཅི་དབང་ཆེ་བ་",
            "རྣམས་ཀྱིས་ཁྱོད་ཀྱི་ཞབས་ཀྱི་པདྨོ་ལ་",
            "གུས་པས་བརྟེན་པ་ཡིན་།",
            "ལྷ་མོ་ཁྱོད་ཀྱིས་བྱིན་གྱིས་བརླབས་པའི་",
            "སྔགས་དང་ཕྱག་རྒྱའི་གོ་ཆ་",
            "དགའ་བ་དང་བདེ་བའི་རྒྱུ་དེ་",
            "ཀུན་ནས་བཅིངས་པའི་སྒྲུབ་པ་པོས། ",
            "ལུས་ངག་ཡིད་ཀྱི་གཟི་བརྗིད་ཀྱིས་",
            "ཕ་རོལ་པོའི་རྩོད་པ་དང༌། ",
            "རྨི་ལམ་ངན་པ་ལ་སོགས་པ་",
            "མི་འཚམ་པ་ཐམས་ཅད་སེལ་བར་བྱེད་མའོ།། ",
            "འདིར་གོ་ཆ་ནི་བསྲུང་བའི་དོན་ནོ།།",
            ""
        ],
        [
            "ངེས་པའི་དོན་དུ། ",
            "ལྷ་ནི་དེ་བའི་སྒྲ་ལས་དེ་",
            "ཧ་བྷ་བ་སྟེ་ལུས་ལས་བྱུང་བ། ",
            "ཡེ་ཤེས་ཀྱི་སྐུའོ།།",
            "ཚོགས་ཞེས་སྨོས་པས་ཡེ་ཤེས་ཀྱི་སྐུ་དེ་ཡང༌། ",
            "ཕུང་ཁམས་བཅུ་ལ་སོགས་པ་",
            "རྣམ་དག་དུ་མ་དང་ལྡན་པའི་དོན་ནོ།།",
            "དེ་ཉིད་རིག་པ་འཛིན་པའི་རྒྱལ་པོ་ཡང་ཡིན་།",
            "འཇིག་རྟེན་གསུམ་གྱི་མཆོད་འོས་ཡིན་པའི་ཕྱིར། ",
            "ལྷ་དང་མིའམ་ཅི་ལ་སོགས་པས་བསྟེན་པའོ།།",
            "དེའི་རྒྱུ་ནི་ཐིག་ལེའི་ཚོགས་པ་འཕོ་མེད་དུ་",
            "བཅིངས་བའི་གོ་ཆའི་གཟི་བརྗིད་ཀྱིས། ",
            "འགྱུར་བའི་ཆགས་བྲལ་རྩོད་པ་དང༌། ",
            "ཐ་མལ་གྱི་སྣང་བ་རྨི་ལམ་ངན་པ་བཅོམ་པའོ།།",
            "ཚིགས་བཅད་ཉི་ཤུ་པ་ཕྱག་འཚལ་ཉི་མ་སོགས་།",
            ""
        ],
        [
            "ཉི་མ་དང་ཟླ་བ་འོད་ཟེར་རབ་ཏུ་",
            "རྒྱས་པ་ལྟ་བུའི་སྤྱན་གཉིས་པོ་ལ་",
            "འོད་ཟེར་འབར་བ་རབ་ཏུ་གསལ་བའི་གཟིགས་པས་",
            "འགྲོ་བ་རྣམས་ལ་ཡོངས་སུ་གཟིགས་པ་།",
            "ངན་འགྲོ་ལ་སོགས་པ་སྡུག་བསྔལ་ཅན་གྱི་",
            "འགྲོ་བ་མཐའ་དག་བདེ་བ་ལ་འགོད་པར་མཛད་པ་།",
            "ཧཱ་རའི་སྔགས་ལན་གཉིས་སུ་བརྗོད་པ། ",
            "ཏུཏྟཱ་རེའི་སྔགས་དང་བཅས་པ་བཟླས་པ་ཡིས་",
            "ཤིན་ཏུ་དྲག་པོ་སྟེ་གསོ་བར་དཀའ་བའི་",
            "རིམས་ནད་མ་ལུས་པ་ཡང་སེལ་བར་མཛད་པའོ།།",
            "གནས་སྐབས་སུ་ཡི་གེ་བཅུ་པའི་",
            "སྔགས་ཀྱི་རིམས་ནད་ཞི་བ་དང༌། ",
            "ནད་ཡམས་གཅོད་པ་དང༌། ",
            "ནད་འགོ་བ་རྣམས་བསྲུང་བར་སྟོན་།",
            "དོན་གྱི་གཙོ་བོ་ནི་ཡི་གེ་བཅུ་ལ་བཟླས་པས། ",
            "དྲག་པོའི་རིམས་ནད་དང་འདྲ་བའི་",
            "ཉོན་མོངས་པ་མ་ལུས་པ་ཞི་བར་བྱེད་པའོ།།",
            "སྐབས་འདིར་སྤྱན་གཉིས་ཉི་ཟླ་",
            "འདྲ་བར་སྦྱར་བ་ནི། ",
            "སྤྱན་གཡས་པའི་འོད་ཀྱི་ཉེ་བར་",
            "འཚེ་བ་རྣམས་སྐྲག་པར་བྱེད་ཅིང༌། ",
            "སྡིག་པ་དང་སྡུག་བསྔལ་བསྲེག་པར་",
            "བྱེད་པས་ཉི་མ་ལྟ་བུའི་འོད་དང༌། ",
            "གཡོན་པའི་འོད་ཟེར་གྱིས་ཚེ་དང་",
            "ལོངས་སྤྱོད་དང་བདེ་བ་སྩོལ་བའི་ཕྱིར། ",
            "བདུད་རྩི་སྤྲོ་བར་བྱེད་པའི་ཟླ་བའི་འོད་དོ།།",
            ""
        ],
        [
            "ཏ་ར་གཉིས་བརྗོད་ཅེས་པ་འདིས་ནི་",
            "ཏཱ་རེ་གཉིས་དང་ཏུཏྟཱ་རེ་སྟེ་གོང་དུ་",
            "ཡི་གེ་བཅུ་པའི་ངག་ཅེས་གསུངས་པ་",
            "དེ་ཉིད་ངོས་འཛིན་པའོ།།",
            "དེས་ན་ཨོ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ་ཞེས་ཡོངས་སུ་གྲགས་པ་།",
            "སྒྲོལ་མ་ཞི་བའི་བསྙེན་སྒྲུབ་ལས་གསུམ་ཀའི་སྔགས་སོ།། ",
            "སྦས་དོན་ནི། ",
            "ཉི་ཟླའི་བརྡས་ནང་གི་ཁུ་རྡུལ་གཉིས་ཡིན་།",
            "དེ་ཡིས་ཡོངས་སུ་གང་བའི་སྤྱན་ནི་",
            "དབུ་མའི་སྟེང་འོག་གི་སྔགས་གཉིས་ཡིན་།",
            "དེ་ལས་ཡེ་ཤེས་འབྱུང་བའི་ཕྱིར་འོད་གསལ་བའོ།།",
            ""
        ],
        [
            "ཧཱ་ར་གཉིས་ནི་སྒྲོལ་བ་ཞེས་པ་།",
            "བདེ་སྟོང་གིས་སྲིད་ཞི་གཉིས་ཀྱི་མཐའ་ལས་སྒྲོལ་བའོ།།",
            "ཏུཏྟཱ་རེ་ནི་གདུང་བ་སྟེ་དཀའ་ཐུབ་ཡིན་།",
            "ཉི་མ་ཐུར་དུ་གནོན་པ་དང་ཟླ་བ་གཙུག་ཏོར་དུ་རེངས་ཏེ་",
            "འགྱུར་མེད་ཀྱི་དཀའ་ཐུབ་འདིས་ནི་",
            "ཐིག་ལེ་འཕོ་བའི་རིམས་ནད་སེལ་བའོ།།",
            "ཚིགས་བཅད་ཉེར་གཅིག་པ་ཕྱག་འཚལ་",
            "དེ་ཉིད་གསུམ་རྣམས་སོགས་།",
            "ཡི་གེའི་དོན་དང༌། ",
            "སྤྱིའི་དོན་དང༌། ",
            "སྦས་དོན་དང༌། ",
            "མཐར་ཐུག་གི་དོན་ཏེ་བཞིའོ།།",
            ""
        ],
        [
            "དང་པོ་ནི། ",
            "སྟོང་པ་ཉིད་དང༌། ",
            "མཚན་མ་མེད་པ་དང༌། ",
            "སྨོན་པ་མེད་པའི་དེ་ཁོ་ན་ཉིད་གསུམ་།",
            "གདུལ་བྱའི་སེམས་ཉིད་ཡང་དག་པར་བཀོད་པས། དེའི་མཐུ་ལས། ",
            "སྒྲིབ་པ་ཐམས་ཅད་སྤངས་།",
            "ཞི་བ་ལ་འགོད་པ་།",
            "གདུལ་བྱ་སྨིན་གྲོལ་དུ་བྱེད་པའི་",
            "མཐུ་དང་ཡང་དག་པར་ལྡན་མའོ།།",
            "གདོན་ནི་ནམ་གྲུའི་གདོན་ལ་",
            "སོགས་པ་གདོན་བཅོ་བརྒྱད་རྣམས་སོ།།",
            "རོ་ལངས་ནི་རྩོ་ལངས་ཀྱི་ལས་ཏེ་",
            "སྤོང་གཏོང་ལ་སོགས་པའི་ངན་སྔགས་རྣམས་སོ།།",
            ""
        ],
        [
            "གནོད་སྦྱིན་ནི་མདངས་འཕྲོག་པ་རྣམས་ཀྱི་གནོད་པ་།",
            "དེ་ལྟ་བུའི་གནོད་པ་ཐམས་ཅད་ཀྱང༌། ",
            "རྣམ་པར་ཐར་པའི་སྒོ་གསུམ་གྱིས་འཇོམས་པ་ཉིད་དུ་བྱེད་ཅིང༌། ",
            "རབ་མཆོག་ཏུ་རེ་ཞེས་པའི་སྔགས་ཀྱི་",
            "མཐུ་ལས་ཀྱང་དེ་ལྟར་བྱེད་པ་ཉིད་དོ།།",
            "ཡང་ན་ཏུ་རེ་ནི་མྱུར་མ་།",
            "རབ་མཆོག་ལྷ་མོ་དཁྱོད་ཀྱིས་གནོད་པ་ཐམས་ཅད་",
            "མྱུར་དུ་འཇོམས་པ་ཉིད་དོ།།",
            "ཅེས་པའི་དོན་དུའང་འགྱུར་པས། ",
            "མྱུར་དུ་འཇོམས་པའི་",
            "མཆོག་རབ་ཉིད་མ་ཞེས་བཅོས་ན་བདེའོ།།",
            "གཉིས་པ་སྤྱིའི་དོན་ནི། ",
            "སྒྲོལ་མའི་སྐུར་བསྐྱེད་པའི་བསམ་གཏན་།",
            ""
        ],
        [
            "གནས་གསུམ་དུ་ཡི་གེ་འབྲུ་གསུམ་གྱི་དེ་ཉིད་བཀོད་པས། ",
            "ཞི་བ་སྟེ་བར་ཆད་སྲུང་བའི་མཆོག་ཏུ་འགྱུར་བ་དང༌། ",
            "གདོན་གྱི་གནོད་པ་ལ་སོགས་པ་",
            "སྲུང་བའི་མན་ངག་ཀྱང་སྟོན་ནོ།། ",
            "གསུམ་པ་སྦས་དོན་ནི། ",
            "དེ་ཉིད་གསུམ་སྣང་བ་དང་མཆེད་པ་དང༌། ",
            "ཉེ་བར་ཐོབ་པའོ།།",
            "དེ་དག་བཀོད་པ་དེ་རིམ་གྱི་ཤར་།",
            "ཞི་བ་སྟེ་སྐད་ཅིག་པ་ཞི་བ་",
            "ཐམས་ཅད་སྟོང་པ་འོད་གསལ་བ་ཉེ་བར་འགྲོའོ།།",
            "གདོན་ཏེ་རྩ་དང༌། ",
            "རོ་ལངས་ཏེ་ཐིག་ལེ་དང༌། ",
            "གནོད་སྦྱིན་ཏེ་རྣམ་པར་རྟོག་པ་རྣམས་",
            "འོད་གསལ་གྱི་དབྱིངས་སུ་བཅོམ་པ་ལས། ",
            "རབ་མཆོག་སྟེ་ལྷའི་སྐུར་མྱུར་དུ་བཞེངས་པའོ།།",
            "འདི་ལྟ་བུའི་རིགས་ནི། ",
            "སྒྲོན་གསལ་ལས། ",
            "འོད་གསལ་ནི་རབ་སྟོན་དང༌། །",
            " ཟུང་དུ་འཇུག་པ་རབ་རྟོགས་བྱེད།།",
            ""
        ],
        [
            "རྣམ་པ་གཉིས་སུ་མཐའ་བཤད་དོ།། ",
            "མཐའ་ནི་མུར་ཐུག་པ་ཡི་ཚིག །",
            " ཅེས་གསང་འདུས་འཕགས་སྐོར་བ་རྣམས་ཀྱི་རང་ལུགས་།",
            "མཐར་ཐུག་གི་བཤད་པ་འདོད་ཀྱང༌། ",
            "སྤྱིར་ནས་སྦས་དོན་ཡང་ཡོད་པར་ཤེས་པར་བྱའོ།།",
            "བཞི་པ་མཐར་ཐུག་ནི། ",
            "སྐུ་དང་གསུང་དང་ཐུགས་རྡོ་རྗེ་འདི་ཉིད་གསུམ་ནི། ",
            "ཆོས་ཐམས་ཅད་ཀྱི་རང་བཞིན་དུ་",
            "གདོད་མ་ནས་བཀོད་པ་ཡིན་།",
            "རང་བཞིན་གདོད་མ་ནས་",
            "རྣམ་པར་དག་པ་དེའི་ཕྱིར། ",
            "ལམ་སྒོམས་པས་ཀྱང་ཞི་བ་ཐོབ་པའི་",
            "མཐུ་དང་ཡང་དག་པར་ལྡན་པ་དང༌། ",
            "རྡོ་རྗེ་གསུམ་དབྱེར་མེད་པའི་དབྱིངས་",
            "དེ་ཉིད་ལ་མཉམ་པར་བཞག་པས། ",
            "གདོན་གྱི་གནོད་པ་དང་",
            "མཚུངས་པའི་སྡུག་བསྔལ་དང༌། ",
            "རོ་ལངས་ཀྱི་ལས་དང་མཚུངས་པའི་ལས་དང༌། ",
            "གནོད་སྦྱིན་དང་མཚུངས་པའི་ཉོན་མོངས་པ་",
            "རྣམས་མྱུར་དུ་བཅོམ་ནསརབ་མཆོག་སྟེ་",
            "བདེ་ཆེན་ལྷན་ཅིག་སྐྱེས་པའི་",
            "ཡེ་ཤེས་གཅིག་པུར་བྱེད་དོ།།",
            ""
        ],
        [
            "ཅེས་པའི་དོན་ནོ།།",
            "དེ་ལྟར་ན་རྒྱས་བཤད་སྒྲ་ཇི་བཞིན་པའི་ཚིག་འདི་རྣམས་ཀྱིས། ",
            "བཅོམ་ལྡན་འདས་མ་སྤྲུལ་པའི་སྐུ། ",
            "སངས་རྒྱས་རྣམས་ཀྱི་འཁོར་གྱི་དཀྱིལ་འཁོར་དུ་སྟོན་པར་མཛད་པ། ",
            "ལྷའི་རྒྱལ་པོ་རྣམས་ཀྱི་གནས་དང༌། ",
            "རི་བོ་ཏ་ལ་ལ་སོགས་པར་མངོན་སུམ་དུ་",
            "བཞུགས་པར་གྲགས་པ་འདིའི་",
            "དབང་དུ་བྱས་པའི་བསྟོད་པ་ཡིན་ལ",
            "དོན་གྱི་ན་ལོངས་སྤྱོད་རྫོགས་པའི་སྐུ་དང་",
            "ཆོས་ཀྱི་སྐུ་ལ་ཡང་བསྟོད་པའོ།།",
            "ངེས་དོན་འདི་རྣམས་ནི། ",
            "ཟབ་ལམ་མཐར་ཐུག་རྡོ་རྗེའི་རྣལ་འབྱོར་",
            "ཡན་ལག་དྲུག་པ་དང་བསྟུན་ནས་བཤད་པ་།",
            "དེ་ཡང་སྒྲོལ་མ་འབྱུང་བའི་རྒྱུད་ཀྱི་མཚན་ངེས་པའི་",
            "སྒོས་ཀྱི་འགྲེལ་པ་རྒྱ་གར་མཁས་པས་སྦྱར་བ་གཉིས་དང༌། ",
            "མར་མེ་མཛད་དཔལ་གྱི་རྒྱུད་འགྲེལ་ཆེན་མོའི་ནང་ནས་",
            "འབྱུང་བ་རྣམས་དང་མཐུན་པར་པལ་ཆེར་བཤད་པ་ཡིན་ལ",
            "དེ་དག་ལས་རྡོ་རྗེའི་རྣལ་འབྱོར་གྱི་མན་ངག་དག་",
            "མི་མཐུན་པ་ཅུང་ཟད་ཡོད་པ་རྣམས་ནི། ",
            "རྒྱུད་ཀྱི་ཟབ་དོན་མཐར་ཐུག་ལས་བརྩམ་།",
            ""
        ],
        [
            "རྒྱུད་ནི་རྒྱུད་གཞན་གྱིས་",
            "རྟོགས་དགོས་པར་གསུངས་པ་ལྟར། ",
            "བདག་གིས་རྡོ་རྗེའི་རྣལ་འབྱོར་དང་མཐུན་པར་བཀྲལ་ལོ། །",
            "གཞན་ཡང་ཉེ་བར་མཁོ་བའི་",
            "རྣམ་གྲངས་འདི་ལྟ་བུ་དག་ཀྱང་ཡོད་དེ",
            "སྟོན་ཀའི་ཟླ་བ་སོགས་ཀྱིས་ཟླ་བ་དང་",
            "ས་བོན་ལས་བསྐྱེད་པ་དང༌། ",
            "ཉི་མ་ཟླ་བ་རྒྱས་པ་སོགས་ཀྱིས་",
            "མངོན་བྱང་ལྔ་ལས་བསྐྱེད་པ་དང༌། ",
            "དེ་བཞིན་གཤེགས་པའི་གཙུག་ཏོར་",
            "ཞེས་པས་ལྷ་དབང་བསྐུར་བ་དང༌། ",
            "འཇིག་རྟེན་གསུམ་མགོན་སོགས་ཀྱིས་",
            "ཆོ་ག་གསུམ་བསྐྱེད་དང༌། ",
            "དེ་ཉིད་གསུམ་སོགས་ཀྱིས་རྡ་རྗེ་",
            "གསུམ་བྱིན་གྱིས་རློབ་པ་དང༌། ",
            "ཀུན་ནས་གོ་ཆ་སོགས་ཀྱིས་",
            "སྐྱེ་མཆེད་རྣམས་བྱིན་གྱིས་རློབ་པ་དང༌། ",
            "ཀུན་ནས་སྐོར་རབ་དགའ་བ་དང༌། ",
            "གཡས་བརྐྱང་གཡོན་བསྐུམ་ཀུན་ནས་",
            "སྐོར་དགའི་ཞེས་པས་འཁོར་གྱི་ལྷ་ཚོགས་།",
            "བསྐྱེད་རིམ་གྱི་ཕྱོགས་དང༌། ",
            "ཉི་མ་ཟླ་བ་རྒྱས་པའི་སོགས་ཀྱིས་ཆོ་ག་དང༌། ",
            "རྡུལ་ཚོན་སོགས་ལ་མིག་གིས་",
            "བལྟ་བ་བྱིན་གྱིས་རློབ་པ་དང༌། ",
            "དབུ་རྒྱན་འོད་ཀྱི་ཕྲེང་བ་སྤེལ་མ་ཞེས་པས། ",
            "ཅོད་པན་གྱི་དབང་བསྐུར་པ་ལ་སོགས་པ་དང༌། ",
            "ཡི་གེ་ཧཱུྃ་གི་ཅེས་པས་སྔགས་",
            "ཀྱི་དབང་བསྐུར་བ་དང༌། ",
            "ཟླ་བའི་རྩེ་མོས་དབུ་བརྒྱན་གྱིས་གསང་དབང་དང༌། ",
            "རལ་པའི་ཁྲོད་ལས་འོད་དཔག་མེད་ཀྱིས་ཤེར་དབང་དང༌། ",
            "བདེ་མ་དགེ་མ་སོགས་ཀྱིས་དབང་",
            "བཞི་པ་ཡང་བསྟན་ཏེདབང་གི་དོན་ནོ།།",
            "མེ་འབར་འཁྲུགས་མ་ཞེས་པ་དང༌། ",
            "འབར་བའི་ཕྲེང་བ་ཅེས་པ་དང༌། ",
            "འོད་རབ་འབར་མ་ཞེས་པ་དང༌། ",
            "སྒྲོན་མ་ཉིད་མ་ཞེས་པ་རྣམས་ཀྱིས། ",
            "ལས་བཞི་དང་དངོས་གྲུབ་སྒྲུབ་པའི་",
            "བསྲེག་བླུགས་ཀྱང་བསྟན་ཞིང༌དབང་བསྐུར་བས་ན་",
            "རབ་ཏུ་གནས་པའང་བསྟན་པ་ཡིན་ནོ།།",
            ""
        ],
        [
            "གཞན་ཡང་སྒྲོན་མ་ཉིན་ཞི་མཚན་ཁྲོར་གྲགས་པའི་",
            "སྒྲུབ་ཐབས་ཀྱང་གཞུང་འདིས་ཤིན་ཏུ་གསལ་བར་བསྟན་།",
            "སྒྲུབ་ཐབས་ཉེར་གཅིག་དང་ལས་ཚོགས་ཉེར་གཅིག་བསྟན་པ་",
            "ཤིན་ཏུ་གྲགས་ཆེ་བ་རྣམས་ཀྱང་ཡིན་།",
            "ཧ་ཅང་མང་བར་འགྱུར་བས་མ་སྤྲོས་སོ།། ",
            "འཇུག་གི་དོན་ལ་དེའི་འོག་ཏུ་བསྟོད་པའི་ཕན་ཡོན་བསྟན་པ་ཡིན་།",
            "དེ་ལ་དང་པོར་རྩ་བའི་སྔགས་ཀྱི་སོགས་ཤྭ་ལོ་ཀ་གཉིས་ལས། ",
            "རྩ་སྔགས་ཀྱི་ཡི་གེ་བཅུ་པའི་སྒོ་ནས་བསྟོད་པ་དེ་འདི་ཉིད་ཡིན་པ་དང༌། ",
            "ཕྱག་འཚལ་ལོ་ཞེས་པ་ཉི་ཤུ་རྩ་གཅིག་དང་ལྡན་པའི་བསྟོད་པ་ཡང་",
            "འདི་ཡིན་ནོ་ཞེས་པ་དེས་ན་དང་ཞེས་པ་སྡུད་པའི་ཚིག་གོ།།",
            "དེ་ལ་རྩ་བའི་སྔགས་ཀྱི་དོན་ནི། ",
            "ཨོ་ཞེས་བྱ་བ་མཆོག་གི་ཚངས་པ། ",
            "ཆོས་ཀྱི་དབྱིངས་ཆོས་ཀྱི་སྐུ། ",
            "ཡོན་ཏན་མཐའ་དག་གི་ནོར་བུ་འཛིན་པ། ",
            "བདེ་བར་གཤེགས་པའི་སྙིང་པོ་ཆོས་ཀྱི་མཆོག་གོ།།",
            ""
        ],
        [
            "ཆོས་ཀྱི་སྐུ་ལས་བྱུང་བའི་ཡེ་ཤེས་ནི་ཏཱ་རེ། ",
            "གདོད་མའི་ཆོས་ལས་བྱུང་བའི་སྐུ་ནི་ཏུཏྟཱ་རེ། ",
            "བརྗོད་དུ་མེད་པའི་ཆོས་ལས་བྱུང་བ་སྙིང་རྗེ་ཆེན་པོ་ནི་",
            "ཏུ་རེ་སྟེ་སྤྲུལ་པ་དང་མཛད་པའོ།།",
            "སྭཱ་ནི་རང་བྱིན་གྱིས་བརླབས་པ། ",
            "ཧཱ་ནི་ཧ་ལས་ཨཱ་ར་ལཱི་།",
            "ཨེ་མ་ཧོ་རོལ་པ་།",
            "སྒྱུ་མ་ལྟ་བུའི་སྐུ་དང་",
            "ཞིང་ཁམས་དང་མཛད་པ་མཐའ་ཡས་པའོ།།",
            "དོན་དེ་རྣམས་ཀྱིས་སྒོ་ནས་བསྟོད་པའི་ཕྱིར་",
            "རྩ་བའི་སྔགས་ཀྱིས་བསྟོད་པའོ།།",
            "ལས་སུ་བྱ་བ་བསྟོད་པའི་",
            "ཡུལ་ལྷ་མོ་སྟེ་བཅོམ་ལྡན་འདས་མ་ལའོ།།",
            ""
        ],
        [
            "བྱེད་པ་ནི་གུས་པ་ཡང་དག་པར་ལྡན་པས་སོ།།",
            "བྱེད་པ་པོ་བློ་ལྡན་གང་གིས་སོ།།",
            "ཚུལ་ཇི་ལྟར་།",
            "འདིར་རབ་ཏུ་དང་ཅིང་",
            "བརྩོན་འགྲུས་དང་ལྡན་པས་།",
            "བསྟོད་པ་འདི་བརྗོད་པ་དང༌། ",
            "སྲོད་དང་ཐོ་རངས་ལངས་པ་སྟེ་",
            "ལྡང་བ་ཡང་བར་བྱས་།",
            "ཕྱག་འཚལ་བ་དང་མཆོད་པ་སྔོན་དུ་འགྲོ་བས། ",
            "འཕགས་མའི་ཡོན་ཏན་ཡིད་ལ་དྲན་པས་སོ།།",
            ""
        ],
        [
            "དེའི་ཕན་ཡོན་ནི་མི་འཇིགས་པ་ཐམས་ཅད་རབ་ཏུ་སྟར་བ་།",
            "འཇིགས་པ་ཆེན་པོ་བརྒྱད་དང་བཅུ་དྲུག་ལ་སོགས་པ་",
            "འཇིགས་པ་ཐམས་ཅད་ལས་སྐྱོབ་པ་དང༌། ",
            "མི་འཇིགས་པའི་གནས་དབང་ཕྱུག་",
            "ཕུན་སུམ་ཚོགས་པ་སྩོལ་བར་མཛད་པའོ།།",
            "འདིར་རབ་དང་བརྗོད་ཅིང་ཅེས་པ་།",
            "རྒྱ་སྐད་དུ་བ་ཅེས་པ་ཡོད་བས་བརྩོན་པས་ཀློག་ཅིང་",
            "ཞེས་བརྗོད་ན་བདེའོ།།",
            "དེ་བས་ན་བློ་ལྡན་གང་གིས་སྲོང་སོགས་ཐུན་དྲུག་ཏུ་",
            "ལྷ་མོ་ལ་གུས་ཤིང་ཡོན་ཏན་དྲན་པའི་སྒོ་།",
            "བརྩོན་པས་བསྟོད་པ་འདི་བཀླགས་།",
            ""
        ],
        [
            "ཕན་ཡོན་འདི་དག་ཡོད་དོ་ཞེས་པ་སྟེ་",
            "གོང་འོག་ཐམས་ཅད་དུ་དེ་ལྟར་གོ་བར་།",
            "སྡིག་པ་ནི་སྡིག་པའི་འབྲས་བུ་།",
            "ནད་དང་གདོན་དང༌། ",
            "བྱུར་ཆགས་སྐལ་བ་ངན་པ་སྔར་",
            "ཡོད་རྣམས་ཐམས་ཅད་རབ་ཏུ་ཞི་ཞིང་",
            "སླར་འབྱུང་བར་འགྱུར་བ་རྣམས་བཟློག་པའོ།།",
            "དེ་བཞིན་དུ་སྔར་སྡིག་པའི་ལས་ཀྱི་མཐུས། ",
            "ངན་འགྲོར་སྐྱེ་ངེས་པའི་ལས་ཅན་ཡིན་ཡང༌། ",
            "བསྟོད་པ་བཀླགས་པའི་གཟི་བརྗིད་ཀྱིས་",
            "སྡིག་ལས་ཟང་དེ་ངན་འགྲོའི་སྐྱེ་བ་",
            "ཐམས་ཅད་འཇོམས་པའི་གནས་སྐབས་ཐོབ་པ་ཉིད་།",
            "ངན་འགྲོར་སྐྱེ་བར་མི་འགྱུར་རོ། །",
            "དེའི་ལྡོག་དོན་དུ་བདེ་འགྲོའི་སྐྱེ་བ་",
            "ཕུན་སུམ་ཚོགས་པ་འགྲུབ་པ་ཡང་བསྟན་།",
            "དེས་ནི་འཁོར་བ་ཉིད་དུ་ཡང་ཚེ་འདི་དང་",
            "ཕྱི་མའི་ཕན་ཡོན་གཉིས་ཀར་བསྟན་ནོ།།",
            ""
        ],
        [
            "རྒྱལ་བ་བྱེ་བ་སོགས་ལ་བསྟོད་པ་",
            "བཟླས་པ་དང་དེའི་སྒྲུབ་པ་ལ་གནས་པས། ",
            "བཅོམ་ལྡན་འདས་མ་འདི་ཉིད་དང་",
            "ལྷན་ཅིག་ཏུ་གཤེགས་ཤིང་བཞུགས་པའི་",
            "རྒྱལ་བ་སངས་རྒྱས་སྤྲུལ་པའི་སྐུ་",
            "བྱེ་བ་ཕྲག་བདུན་རྣམས་ཀྱིས། ",
            "ཞལ་ཡང་སྒྲུབ་པ་དེས་མྱུར་དུ་",
            "མཐོང་པར་འགྱུར་ལམཐོང་ནས་",
            "ཀྱང་དངོས་སམ་རྨི་ལམ་དུ་དེ་རྣམས་ཀྱིས་",
            "འོད་ཟེར་རམ་ཕྱག་ལས་བདུད་རྩིའི་",
            "རྒྱུན་འབབ་པས་དབང་བསྐུར་བར་འགྱུར་རོ། །",
            "འདིས་ནི་སློབ་མ་སྨིན་བྱེད་ཀྱི་ཚེ། ",
            "ཆུ་དབང་བསྐུར་བ་ཡང་བསྟན་ནོ།།",
            "དེ་ལྟར་དབང་བསྐུར་བ་དེའི་རྐྱེན་གྱིས། ",
            "སྒྲིབ་པ་མང་པོ་ནི་བྱང༌། ",
            "ཏིང་ངེ་འཛིན་དང་གཟུངས་ཀྱི་",
            "ཁྱད་པར་མང་པོ་ཐོབ་སྟེ་",
            "འཁོར་ཕུན་སུམ་ཚོགས་པ་འདི་ལས་",
            "ཆེས་ཆེ་བའི་ཡོན་ཏན་དུ་མ་ཉིད་དང་",
            "ལྡན་པའི་ཕྱག་རྒྱ་ཆེན་པོའི་",
            "དངོས་གྲུབ་རིམ་གྱིས་ཐོབ་པར་འགྱུར་ཞིང༌",
            "དེ་ཐོབ་ནས་ཀྱང་འཕགས་པའི་ས་རྣམས་བགྲོད་།",
            ""
        ],
        [
            "མཐར་ཐུག་རྫོགས་པའི་སངས་རྒྱས་ཀྱི་",
            "གོ་འཕང་དེར་འགྲོ་བར་འགྱུར་རོ། །",
            "ཞེས་ཐར་པ་དང་ཐམས་ཅད་མཁྱེན་པ་ཐོབ་པའི་ཕན་ཡོན་བསྟན་ནོ།། ",
            "གནས་སྐབས་སྔགས་ཀྱི་མཐུས་ཕན་ཡོན་གཞན་ཡང་བསྟན་པའི་ཕྱིར། ",
            "ཚིགས་བཅད་གསུམ་པ་གསུངས་པ་ལས། དེ་ཡི་དུག་ནི་སོགས་།",
            "བརྟན་པ་ནག་པོ་བརྩེགས་པ་ལ་སོགས་པའི་དུག་དང༌། ",
            "གཡོ་བ་སྡིག་སྦྲུལ་དང་ལྷོག་པ་དང་ཤུ་བ་ལ་སོགས་པའི་དུག་།",
            "གནས་པ་ཞེས་པ་ནི་བརྟན་པ་དང་མིང་གི་རྣམ་གྲངས་སུ་",
            "འགྱུར་བ་གོ་བདེ་བའི་ཕྱིར་གཉིས་ཀ་བརྗོད་པ་།",
            "གཉན་ལོས་བརྟན་པའམ་ནི་གཡོ་བ་ཡང་རུང་ཞེས་པའམ། ",
            "ནམ་མཁའ་བཟང་པོས། ",
            "བརྟན་གཡོ་གང་ཡང་རུང་བ་དག་ནི། ",
            "ཞེས་བཅོས་པ་གོ་བདེའོ།།",
            "དེ་ལྟ་བུའི་དུག་ནི་དྲག་པོ་ཆེན་པོ་།",
            ""
        ],
        [
            "སྲོག་འཕྲོག་པ་དང་སྡུག་བསྔལ་ཚབས་ཆེན་བསྐྱེད་པའོ།།",
            "དེ་ལྟ་བུའི་དུག་དེ་ཡང་སྒྲོལ་མའི་",
            "རིག་སྔགས་དྲན་པ་ཙམ་གྱིས། ",
            "རབ་ཏུ་འཇིགས་པ་སྟེ་དེའི་གནོད་པ་རྣམས་སེལ་།",
            "བདུད་རྩིའི་ལ་སོགས་པར་འགྱུར་།",
            "ཟོས་པ་དང་ནི་འཐུངས་པ་ཉིད་ཀྱང་ཞེས་པ་ལྟར་།",
            "དྲན་པས་རབ་ཏུ་སེལ་ཞེས་པའི་སྔ་རོལ་དུ་སྦྱར་།",
            "དུག་དེ་ལྟ་བུ་ཟོས་པ་དང་འཐུངས་པ་ཉིད་ཀྱང༌། ",
            "རེག་པ་དུག་ཅན་གྱི་བྱུགས་པ་",
            "སོགས་ཀྱང་རིག་སྔགས་དྲན་པས་",
            "སྐད་ཅིག་ལ་སེལ་ཞེས་པའི་དོན་ཡིན་།",
            ""
        ],
        [
            "འགྱུར་གཞན་ལས་ཟོས་པ་དང་ནི་ཞེས་པ་འདི། ",
            "དྲན་པས་ཞེས་པའི་ཚིག་གི་འོག་ཏུ་འདོན་པ་ལྟར་།",
            "ཤྭ་ལོ་ཀ་འོག་མ་དང་སྦྲེལ་བར་འགྲོ་།",
            "འོན་ཀྱང་ཁ་དི་ཏ་པཱི་ཏ་མེ་ཝ་པཱ་ཅེས་འབྱུང་བ་ལྟར་།",
            "དཀྱུས་ཉིད་བདེའོ།།",
            "གདོན་དང་སོགས་ལ་གདོན་རྣམ་པ་",
            "སྣ་ཚོགས་ཀྱི་གནོད་པ་དང༌། ",
            "རིམས་ལ་སོགས་པའི་ནད་དང༌། ",
            "དུག་གིས་གཟིར་བ་ལ་སོགས་པའི་",
            "སྡུག་བསྔལ་གྱི་ཚོགས་རང་ལ་གནས་པ་",
            "རྣམས་ཀྱང་སྒྲོལ་མའི་རིག་སྔགས་འདིའི་",
            "མཐུས་རྣམ་པར་སྤངས་ཏེབདེ་བ་ཐོབ་པར་མ་ཟད། ",
            "རིག་སྔགས་མཁན་པོ་དེས་",
            "ཡིད་ཀྱིས་བསམ་པ་ཙམ་མམ། ",
            "ཞི་བའི་ལས་ཀྱི་སྦྱོར་བ་བྱས་པ་ཙམ་གྱིས། ",
            "སེམས་ཅན་གཞན་པ་རྣམས་ལ་ཡང་",
            "སྡུག་བསྔལ་དེ་སྤོང་བར་བྱེད་དོ།།",
            ""
        ],
        [
            "དེ་བཞིན་དུ་ཀུན་གྱིས་ཐ་མའི་ཚིག་རྐང་ཡར་བླངས་ཏེ་",
            "བགེགས་རྣམས་མེད་ཅིང་བདུད་ལ་སོགས་པ་",
            "རྣམས་སོ་སོར་འཇོམས་པར་འགྱུར་རོ། །",
            " གཉིས་གསུམ་བདུན་བདུན་དུ་སོགས་ལ་གཉིས་ནི་",
            "ཉིན་དང་མཚན་མོར་བརྗོད་།",
            "གསུམ་ནི་ཉིན་དང་མཚན་ལ་ཡང་རུང་སྟེ་ཐུན་གསུམ་མོ། །",
            "དེ་རེ་རེར་ཡང་སྒྲུབ་པ་དང་འབྲེལ་བར་",
            "བསྟོད་པ་ལན་བདུན་དུ་བརྗོད་པ་།",
            "བླ་མའི་ངག་ལས་འབྱུང་བ་ལྟར་རོ། །",
            "དེ་ལྟར་བརྗོད་ན་བུ་སྟེ་",
            "ཁྱིམ་པའི་ཕྱོགས་ལ་རིགས་བརྒྱུད་དམ། ",
            "རབ་ཏུ་བྱུང་བའི་ཕྱོགས་ལ་ནི་",
            "ཆོས་ཀྱི་བུ་སློབ་མ་འདོད་པས་",
            "བུའམ་སློབ་མ་མང་པོ་དག་ཐོབ་པར་འགྱུར་ཞིང༌",
            "ནོར་འདོད་པས་ནི་ནོར་དང་",
            "ལོངས་སྤྱོད་རྣམས་ཉིད་ཐོབ་པར་འགྱུར་།",
            ""
        ],
        [
            "གཞན་ཡང་ཞི་བ་ལ་སོགས་པའི་ལས་དང༌། ",
            "རིལ་བུ་དང་མིག་སྨན་དང༌། ",
            "རལ་གྲི་དང་གནོད་སྦྱིན་མོ་དང་གཏེར་ཆེན་པོ་ལ་སོགས་པ། ",
            "དངོས་གྲུབ་རྣམ་པ་སྣ་ཚོགས་པ་ཐམས་ཅད་ཐོབ་པར་འགྱུར་རོ། ",
            "འཕགས་མ་སྒྲོལ་མ་ལ་བསྟོད་པ། ",
            "ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ཀྱིས་གསུངས་པ་ཞེས་པ་ལ་",
            "འདི་སྒྲོལ་མའི་རྒྱུད་ཀྱི་རྒྱལ་པོ་རྟོག་པ་བདུན་བརྒྱ་པ་ལས་འབྱུང་བའོ།།",
            "ཞེས་གྲགས་སོ།། ",
            "ལས་སྣ་ཚོགས་པའི་རྒྱུད་དུ་གྲགས་པ་དེང་སང་ཕྱོགས་འདིར་ཡོད་བ་འདི་ནའང་སྣང་།",
            "འདི་ནི་མཁས་པ་རྣམས་བརྩམས་རྒྱུད་ཡིན་པར་བཞེད་པ་དོན་ལ་གནས་པས་འདི་ནས་མིན་ནོ།།",
            "རྒྱུད་རྒྱས་པའི་དུམ་བུ་དང༌། ",
            "སྡུས་རྒྱུད་ལ་སོགས་པ་ཡིན་པའང་མི་འགལ་ལོ། །",
            "རྫོགས་སོ་ནི་ས་མཱཔྟ་སྟེ་ཡང་དག་པར་ཐོབ་པའོ།། ",
            "དུས་གསུམ་རྒྱལ་བའི་ཡུམ་གྱུར་ལ།།",
            ""
        ],
        [
            "བསྟོད་པའི་རྒྱུད་འདི་རབ་བཤད་ལས། །",
            " དགེ་བ་གང་ཞིག་ཐོབ་པ་དེས། །",
            " འཕགས་མའི་གོ་འཕང་འགྲུབ་པར་ཤོག། ",
            "ཅེས་པ་ཕྱག་འཚལ་ཉེར་གཅིག་གིས་བསྟོད་པའི་རྣམ་པར་བཤད་པ་འདི་ཡང་ཏཱ་ར་ནཱ་ཐས་སྨྲས་པའོ།།",
            "༄༅། །",
            "སྒྲོལ་མར་ཕྱག་འཚལ་ཉེར་གཅིག་གིས་བསྟོད་པའི་རྣམ་བཤད་ཡིད་འཕྲོག་ཨུཏྤལའི་ཆུན་པོ་ཞེས་བྱ་བ་བཞུགས་སོ།།",
            "ན་མོ་གུ་རུ་ཨརྻ་ཏཱ་རེ་ཡེ། ",
            "སྐུ་གསུམ་ཡེ་ཤེས་ལྔ་ལྡན་བླ་མ་དང༌། །",
            " དབྱེར་མེད་རྒྱལ་ཡུམ་སྒྲོལ་མའི་ཞབས་བཏུད་ནས།། ",
            "དེ་ཡི་རྣམ་འགྱུར་གཅིག་ལྷག་བཅུ་ཕྲག་གཉིས། །",
            " བསྟོད་པའི་རྒྱུད་དོན་མདོར་བསྡུས་བཤད་པར་བྱ།། ",
            "དེ་ཡང་སྒྲོལ་མར་ཕྱག་འཚལ་ཉེར་གཅིག་གིས་བསྟོད་པའི་དོན་འཆད་པ་ལ་གསུམ། ",
            "མདོར་བསྟན་པ། ",
            "རྒྱས་པར་བཤད་པ། ",
            "ཕན་ཡོན་བསྟན་།",
            ""
        ],
        [
            "དང་པོ་༼མདོར་བསྟན་པ་༽ནི། ཞེས་པ་།",
            "ཨོ་ནི་མཚམསསྦྱོར་ཕྲལ་ན་ཡི་གེ་ཨ་ཨུ་མ་གསུམ་དུ་འགྱུར་བས། ཕྱག་ཡུལ་གྱི་སྐུ་གསུང་ཐུགས་གསུམ་མཚོན་།",
            "རྒྱལ་བའི་ཡུམ་གྱི་མཆོག་ཏུ་གྱུར་ཅིང༌། སྡོམ་པ་གསུམ་དང་ལྡན་པས་ན་རྗེ་བཙུན་མ། འཁོར་འདས་ལ་མི་གནས་པས་ན་འཕགས་མ། སེམས་ཅན་ཐམས་ཅད་སྡུག་བསྔལ་ལས་སྐྱོབ་པས་ན་སྒྲོལ་མ་།",
            "དེའི་ཞབས་ལ་ཕྱག་འཚལ་བ་ནི་སྒོ་གསུམ་གུས་པས་འདུད་པའོ།། ",
            "གཉིས་པ་རྒྱས་པར་བཤད་པ་ལ་གསུམ། ",
            "ལོ་རྒྱུས་ཀྱི་སྒོ་ནས་བསྟོད་པ། ",
            "སྐུའི་རྣམ་པའི་སྒོ་ནས་བསྟོད་པ། ",
            "འཕྲིན་ལས་ཀྱི་སྒོ་ནས་བསྟོད་པའོ།།",
            "དང་པོ་",
            "༼ལོ་རྒྱུས་ཀྱི་སྒོ་ནས་བསྟོད་པ་༽ནི། ",
            "ཕྱག་འཚལ་སྒྲོལ་མ་མྱུར་མ་དཔའ་མོ། །",
            " སྤྱན་ནི་སྐད་ཅིག་གློག་དང་འདྲ་མ། །",
            " འཇིག་རྟེན་གསུམ་མགོ་ཆུ་སྐྱེས་ཞལ་གྱི། །",
            " གེ་སར་བྱེ་བ་ལས་ནི་བྱུང་མ། །",
            " ཞེས་པ་།",
            ""
        ],
        [
            "ཕྱག་འཚལ་བ་སྟེ་གུས་པས་འདུད་དོ།།",
            "གང་ལ་འདུད་ཅེ་།",
            "སེམས་ཅན་འཁོར་བ་ལས་འདོན་པས་ན་སྒྲོལ་མ། ",
            "དེ་ལས་རྒྱལ་བ་གཞན་ལས་འཕྲིན་ལས་མྱུར་བས་ན་མྱུར་མ། ",
            "བདུད་སྡེ་ལྷག་མེད་དུ་འཇོམས་པས་ན་དཔལ་མོ། ",
            "ཡེ་ཤེས་ཀྱི་སྤྱན་ནི་སྐད་ཅིག་གི་གློག་འཁྱུག་པ་དང་འདྲ་བར་ཤེས་བྱ་མཐའ་དག་སྐད་ཅིག་ལ་གཟིགས་མ། ",
            "ས་འོག་ཀླུའི་འཇིག་རྟེན། ",
            "ས་སྟེང་མིའི་འཇིག་རྟེན། ",
            "ས་བླ་ལྷའི་འཇིག་རྟེན་ཏེ་འཇིག་རྟེན་གསུམ་གྱི་མགོན་སྐྱབས་ནི་འཕགས་པ་སྤྱན་རས་གཟིགས་ཡིན་ལ",
            "དེའི་ཞལ་གྱི་དཀྱིལ་འཁོར་ལ་གནས་པའི་སྤྱན་གྱི་ཆུ་སྤྱན་ཆབ་ལས་སྐྱེས་པའི་མེ་ཏོག་པདྨའི་གེ་སར་ཁ་བྱེ་བ་ལས་བྱུང་བའི་ལོ་རྒྱུས་དང་ལྡན་མ་དེ་ལ་འདུད་པ་།",
            "ལོ་ཆེན་ནམ་བཟང་གིས། ",
            "ཚིག་རྐང་གསུམ་པར། ",
            "འཇིག་རྟེན་གསུམ་མགོན་ཞལ་གྱི་ཆུ་སྐྱེས་ཞེས་འགྱུར་བཅོས་མཛད་པ་ལྟར་འདེབས་དེ་བཞིན་དུ་བཤད་དོ།། ",
            "གཉིས་པ་སྐུའི་རྣམ་པའི་སྒོ་ནས་བསྟོད་པ་ལ་གཉིས། ",
            "ལོངས་སྐུའི་རྣམ་པའི་སྒོ་ནས་བསྟོད་པ་དང༌། ",
            "ཆོས་སྐུའི་རྣམ་པའི་སྒོ་ནས་བསྟོད་པའོ།།",
            ""
        ],
        [
            "དང་པོ་",
            "༼ལོངས་སྐུའི་རྣམ་པའི་སྒོ་ནས་བསྟོད་པ་༽ལ་གཉིས་ཞི་བའི་རྣམ་པའི་སྒོ་ནས་བསྟོད་པ་དང༌། ",
            "ཁྲོ་མོའི་རྣམ་པའི་སྒོ་ནས་བསྟོད་པའོ།།",
            "དང་པོ་",
            "༼ཞི་བའི་རྣམ་པའི་སྒོ་ནས་བསྟོད་པ་༽ལ་དྲུག །",
            "ཞལ་མདངས་གསལ་ཞིང་",
            "འོད་ཟེར་འཕྲོ་བའི་སྒོ་ནས་བསྟོད་པ། ",
            "སྐུ་མདོག་དང་ཕྱག་མཚན་དང་རྒྱུའི་སྒོ་ནས་བསྟོད་པ། ",
            "རྒྱལ་བ་དང་རྒྱལ་སྲས་ཀྱིས་གུས་པས་བསྟེན་པའི་སྒོ་ནས་བསྟོད་པ། ",
            "མི་མཐུན་ཕྱོགས་གནོན་པའི་སྒོ་ནས་བསྟོད་པ། ",
            "འཇིག་རྟེན་པའི་ལྷ་ཆེན་པོ་རྣམས་ཀྱིས་བཀུར་བའི་སྒོ་ནས་བསྟོད་པ། ",
            "ཕ་རོལ་འཇོམས་པའི་སྒོ་ནས་བསྟོད་པའོ།།",
            "དང་པོ་",
            "༼ཞལ་མདངས་གསལ་ཞིང་",
            "འོད་ཟེར་འཕྲོ་བའི་སྒོ་ནས་བསྟོད་།༽ནི། ",
            "ཕྱག་འཚལ་སྟོན་ཀའི་ཟླ་བ་ཀུན་ཏུ། །",
            " གང་བ་བརྒྱ་ནི་བརྩེགས་པའི་ཞལ་མ། །",
            " སྐར་མ་སྟོང་ཕྲག་ཚོགས་པ་རྣམས་ཀྱིས། །",
            " རབ་ཏུ་ཕྱེ་བའི་འོད་རབ་འབར་མ། ། ཞེས་པ་།",
            "ཕྱག་འཚལ་ལོ། ",
            "གང་ལ་།",
            ""
        ],
        [
            "རྡུལ་སྤྲིན་ཁུག་རྣ་སོགས་དང་བྲལ་བའི་སྟོན་ཀའི་དུས་ཀྱི་ཟླ་བ་སྐྱེ་འཕྲོ་རྫོགས་ཤིང་",
            "འབྲི་བའི་འགོ་མ་ཚུགས་པའི་ཉ་ཀུན་ཏུ་གང་བ་གྲངས་བརྒྱ་ཐམས་པ་ནི། ",
            "ཕྱོགས་གཅིག་ཏུ་བརྩེགས་པ་སྟེ་སྤུངས་པ་ལྟ་བུར་མཆོག་ཏུ་དཀར་ཞིང་མཛེས་པའི་ཞལ་རས་དང་ལྡན་མ། ",
            "ཞལ་དེ་ལས་སྐར་མ་སྟོང་ཕྲག་དུ་མ་ཕྱོགས་གཅིག་ཏུ་ཚོགས་པ་ལྟ་བུའི་འོད་ཟེར་རྣམས་ཀྱིས་རབ་ཏུ་ཕྱེ་ཞིང་",
            "གསལ་བར་བྱས་པ་དང་འདྲ་བའི་འོད་ཟེར་དཀར་པོ་རབ་ཏུ་འབར་ཞིང་",
            "འཕྲོ་མ་དེ་ལའོ།། ",
            "གཉིས་པ་སྐུ་མདོག་དང་ཕྱག་མཚན་དང་རྒྱུའི་སྒོ་ནས་བསྟོད་པ་ནི། ",
            "ཕྱག་འཚལ་གསེར་སྔོ་ཆུ་ནས་སྐྱེས་ཀྱི། །",
            " པདྨ་ཕྱག་ནི་རྣམ་པར་བརྒྱན་མ། །",
            " སྦྱིན་པ་བརྩོན་འགྲུས་དཀའ་ཐུབ་ཞི་བ། །",
            " བཟོད་པ་བསམ་གཏན་སྤྱོད་ཡུལ་ཉིད་མ། །",
            " ཞེས་པ་།",
            "ཕྱག་འཚལ་ལོ། ",
            "གང་ལ་།",
            "སྐུ་མདོག་འཛམ་བུ་ཆུ་བོའི་གསེར་ལྟར་མཛེས་ཤིང་ཅུང་ཟད་སྔོ་བའི་རྣམ་པ་ཅན། ",
            "ཆུ་ནང་ནས་སྐྱེས་པའི་པདྨ་སྟེ་ཨུཏྤ་ལའི་ཡུ་བས་ཕྱག་གཡོན་གྱི་མཐེབ་སྲིན་ནི་རྣམ་པར་བརྒྱན་ཅིང་",
            "འདབ་མ་སྙན་ཐད་དུ་ཁ་བྱེ་བས་མཚན་མ། ",
            "རྒྱུ་སྦྱིན་པ་དང༌། ",
            "བརྩོན་འགྲུས་དང༌། ",
            "བསྲུང་དཀའ་བ་ཐུབ་པའི་ཚུལ་ཁྲིམས་དང༌། ",
            "རྨོངས་པའི་མུན་པ་ཞི་བའི་ཤེས་རབ་དང༌། ",
            "བཟོད་པ་དང༌། ",
            "བསམ་གཏན་ཏེ་ཕ་རོལ་ཏུ་ཕྱིན་པ་དྲུག་མངོན་སུམ་གྱི་སྤྱོད་ཡུལ་དུ་བྱས་པའི་ཉིད་ལས་བྱུང་མ་དེ་ལའོ།།",
            ""
        ],
        [
            "གསུམ་པ་རྒྱལ་བ་དང་རྒྱལ་སྲས་ཀྱིས་",
            "གུས་པས་བསྟེན་པའི་སྒོ་ནས་བསྟོད་པ་ནི། ",
            "ཕྱག་འཚལ་དེ་བཞིན་གཤེགས་པའི་གཙུག་ཏོར། །",
            " མཐའ་ཡས་རྣམ་པར་རྒྱལ་བར་སྤྱོད་མ། ། ",
            "མ་ལུས་ཕ་རོལ་ཕྱིན་པ་ཐོབ་པའི། །",
            " རྒྱལ་བའི་སྲས་ཀྱིས་ཤིན་ཏུ་བསྟེན་མ། །",
            " ཞེས་པ་།",
            "ཕྱག་འཚལ་ལོ། ",
            "གང་ལ་།",
            "དེ་བཞིན་གཤེགས་པ་ཐམས་ཅད་ཀྱི་ཡུམ་ཡིན་པས་",
            "དེ་རྣམས་ཀྱི་དབུ་ཡི་གཙུག་ཏོར་གྱི་རྩེ་།",
            "མི་མཐུན་ཕྱོགས་མཐའ་ཡས་པ་ལས་",
            "རྣམ་པར་རྒྱལ་བའི་ཚུལ་དུ་སྤྱོད་ཅིང་བཞུགས་མ། ",
            "ས་བཅུ་མ་ལུས་པའི་ངོ་བོ་ཕ་རོལ་ཏུ་ཕྱིན་པ་བཅུ་ཐོབ་པའི་",
            "རྒྱལ་བའི་སྲས་བྱང་ཆུབ་སེམས་དཔའ་རྣམས་ཀྱིས་",
            "ཤིན་ཏུ་གུས་པའི་གཙུག་གིས་བསྟེན་མ་དེ་ལའོ།། ",
            "བཞི་པ་མི་མཐུན་ཕྱོགས་གནོན་པའི་སྒོ་ནས་བསྟོད་པ་ནི། ",
            "ཕྱག་འཚལ་ཏུཏྟཱ་ར་ཧཱུྃ་ཡི་གེས། །",
            " འདོད་དང་ཕྱོགས་དང་ནམ་མཁའ་གང་མ། །",
            " འཇིག་རྟེན་བདུན་པོ་ཞབས་ཀྱིས་མནན་ཏེ། ",
            "ལུས་པ་མེད་པར་འགུགས་པ་ནུས་མ། །",
            " ཞེས་པ་།",
            ""
        ],
        [
            "ཕྱག་འཚལ་ལོ། གང་ལ་།",
            "གསུང་ཏུཏྟཱ་ར་ཞེས་གདུང་བ་སོགས་སྔགས་འཕྲེང་ལས་འཕྲོས་པའི་འོད་ཟེར་དང༌། ",
            "ཐུགས་སྟོང་ཉིད་སྙིང་རྗེ་མཚོན་པའི་ཧཱུྃ་གི་ཡི་གེའི་སྒྲ་སྐད་ཀྱི། ",
            "དམྱལ་བ། ",
            "ཡི་དྭགས། ",
            "དུད་འགྲོ། ",
            "མི། ",
            "ལྷ་སྟེ་འདོད་ཁམས་ཀྱི་འགྲོ་བ་རྒྱུད་ལྔ་དང༌། ",
            "ཕྱོགས་སྟེ་གཟུགས་ཁམས་དང༌། ",
            "ནམ་མཁའ་སྟེ་གཟུགས་མེ་ཁམས་པའི་གནས་གཉིས་ཏེ་བདུན་གང་བར་མཛད་མ། ",
            "དེ་ལྟ་བུའི་འཇིག་རྟེན་གྱི་ཁམས་བདུན་པོ་དེ་རྣམས་འོད་དང་སྒྲས་གང་བར་མ་ཟད་སྐུའི་ཞབས་ཀྱིས་ཀྱང་མནན་པ་བཅགས་།",
            "དེར་གནས་པའི་འགྲོ་བ་གཅིག་ཀྱང་ལུས་པ་མེད་པར་དབང་དུ་འགུགས་པར་ནུས་པའི་མཐུ་དང་ལྡན་མ་དེ་ལའོ།། ",
            "ལྔ་པ་འཇིག་རྟེན་པའི་ལྷ་ཆེན་པོ་རྣམས་ཀྱིས་བཀུར་བའི་སྒོ་ནས་བསྟོད་པ་ནི། ",
            "ཕྱག་འཚལ་བརྒྱ་བྱིན་མེ་ལྷ་ཚངས་པ། །",
            " རླུང་ལྷ་སྣ་ཚོགས་དབང་ཕྱུག་མཆོད་མ། །",
            " འབྱུང་པོ་རོ་ལངས་དྲི་ཟ་རྣམས་དང༌། །",
            " གནོད་སྦྱིན་ཚོགས་ཀྱིས་མདུན་ནད་བསྟོད་མ། །",
            " ཞེས་པ་།",
            "ཕྱག་འཚལ་ལོ། ",
            "གང་ལ་ནི། ",
            "ཤར་གྱི་ཕྱོགས་སྐྱོང་བརྒྱ་བྱིན་དང༌། ",
            "ཤར་ལྷོའི་མེ་ལྷ་དང༌། ",
            "སྟེང་གི་ཚངས་པ་དང༌། ",
            "ནུབ་བྱང་གི་རླུང་ལྷ་དང༌། ",
            "དེ་དག་གིས་མཚོན་པའི་གཤིན་རྗེ་དང་ཀླུ་སོགས་སྡེ་རིས་སྣ་ཚོགས་ཀྱི་དབང་ཕྱུག་སྟེ་གཙོ་བོ་རྣམས་ཀྱིས་གུས་པས་མཆོས་པའི་གནས་སུ་གྱུར་མ། ",
            "དབང་ལྡན་གྱི་འཁོར་འབྱུང་པོ་རྣམས་དང༌། ",
            "སྲིན་པོའི་འཁོར་རོ་ལངས་རྣམས་དང༌། ",
            "བརྒྱ་བྱིན་གྱི་འཁོར་དྲི་ཟ་རྣམས་དང༌། ",
            "ལུས་ངན་གྱི་འཁོར་གནོད་སྦྱིན་སོགས་འཁོར་གྱི་ཚོགས་ཀྱིས་ཀྱང་སྐུ་མདུན་དུ་བཏུད་ནས་གུས་པས་བསྟོད་པའི་ཡུལ་དུ་གྱུར་མ་དེ་ལའོ།། ",
            "དྲུག་པ་ཕ་རོལ་འཇོམས་པའི་སྒོ་ནས་བསྟོད་པ་ནི། ",
            "ཕྱག་འཚལ་ཏྲད་ཅེས་བྱ་དང་ཕཊ་ཀྱིས། །",
            " ཕ་རོལ་འཁྲུལ་འཁོར་རབ་ཏུ་འཇོམས་མ། །",
            " གཡས་བསྐུམས་གཡོན་བརྐྱངས་ཞབས་ཀྱིས་མནན་།",
            ""
        ],
        [
            "མེ་འབར་འཁྲུག་པ་ཤིན་ཏུ་འབར་མ། །",
            " ཞེས་པ་།",
            "ཕྱག་འཚལ་ལོ། ",
            "གང་ལ་ནི། ",
            "དྲལ་བ་ཞལ་ནས་ཏྲད་ཅེས་བྱ་བ་དང་",
            "ཕཊ་འགས་པ་ཅེས་བྱ་བའི་རིགས་སྔགས་ཀྱི་ང་རོ་བསྒྲགས་པ་ཙམ་གྱིས་",
            "ཕ་རོལ་བྱད་མས་བསམ་སྦྱོར་ངན་པས་བྱས་པའི་",
            "འཁྲུལ་འཁོར་གྱི་ནུས་པ་ཐམས་ཅད་",
            "སྐད་ཅིག་ལ་རབ་ཏུ་འཇོམས་པར་མཛད་མ། ",
            "གཡས་བསྐུམས་ཤིང་གཡོན་བརྐྱངས་པ་",
            "སྟོང་ཉིད་སྙིང་རྗེ་མཚོན་པའི་ཞབས་ཀྱི་",
            "འོག་ཏུ་བྱད་མ་དང་རྦད་འདྲེ་ལ་སོགས་པ་མནན་ཏེ",
            "སྐུ་ལས་ཡེ་ཤེས་ཀྱི་མེ་འབར་ཞིང་འཁྲུག་པ་དང༌། ",
            "ཤིན་ཏུ་འབར་བས་ཐལ་བ་ཙམ་ཡང་",
            "མ་ལུས་པར་སྲེག་པར་མཛད་མ་དེ་ལའོ།།",
            "ཞབས་ཞི་བའི་བཞུགས་ཚུལ་ཡིན་ཀྱང་",
            "མེ་འབར་བའི་དབུས་ན་བཞུགས་པ་ཅུང་ཟད་ཁྲོ་ཚུལ་ཙམ་མོ། ",
            "གཉིས་པ་ཁྲོ་མོའི་རྣམ་པའི་སྒོ་ནས་བསྟོད་པ་བདུན། ",
            "བདུད་དང་སྒྲིབ་གཉིས་སྦྱོང་བའི་སྒོ་ནས་བསྟོད་པ། ",
            "གཡས་གཡོན་གྱི་ཕྱག་མཚན་གྱི་སྒོ་ནས་བསྟོད་པ། ",
            "དབུ་རྒྱན་དང་བཞད་སྒྲའི་སྒོ་ནས་བསྟོད་པ། ",
            "ཕྱོགས་སྐྱོང་བཅུས་འཕྲིན་ལས་སྒྲུབ་པའི་སྒོ་ནས་བསྟོད་པ། ",
            "དབུ་རྒྱན་གྱི་སྒོ་ནས་བསྟོད་པ། ",
            "དྲག་པོའི་བཞུགས་ཚུལ་གྱི་སྒོ་ནས་བསྟོད་པ། ",
            "ཧཱུྃ་ཡིག་ལས་འོད་ཟེར་འཕྲོ་བའི་སྒོ་ནས་བསྟོད་པའོ།།",
            "དང་པོ་༼བདུད་དང་སྒྲིབ་གཉིས་སྦྱོང་བའི་སྒོ་ནས་བསྟོད་པ་༽ནི། ",
            "ཕྱག་འཚལ་ཏུ་རེ་འཇིགས་པ་ཆེན་མོ། །",
            " བདུད་ཀྱི་དཔའ་བོ་རྣམས་པར་འཇོམས་མ། །",
            " ཆུ་སྐྱེས་ཞལ་ནི་ཁྲོ་གཉེར་ལྡན་མཛད།། ",
            "དགྲ་བོ་ཐམས་ཅད་མ་ལུས་གསོད་མ། །",
            " ཞེས་པ་།",
            ""
        ],
        [
            "ཕྱག་འཚལ་ལོ། ",
            "གང་ལ་།",
            "མྱུར་མ་ཏུ་རེ་ཞེས་སོགས་གསུང་གི་ང་རོ་དང༌། ",
            "འཇིགས་པ་ཆེན་མོ་སྟེ་ཤིན་ཏུ་དྲག་མོའི་སྐུའི་རྣམ་འགྱུར་གྱིས། ",
            "བདུད་ཀྱི་ནང་ནས་གདུལ་དཀའ་བའི་དཔའ་བོ་ནི་",
            "ཉོན་མོངས་པའི་བདུད་ཡིན་པས་དེ་ལ་སོགས་པའི་བདུད་བཞི་འཇོམས་པར་མཛད་མ། ",
            "ཆུ་སྐྱེས་ཏེ་པདྨ་རྒྱས་པ་ལྟར་མཛེས་པའི་ཞལ་རས་ནི་ཁྲོ་གཉེར་རང་ལྡན་པའི་རྣམ་པར་མཛད་པ་དེ་ཡིས། ",
            "ཕྱི་རོལ་གྱི་དགྲ་བོ་ཐམས་ཅད་ཀྱང་ལྷག་མ་མ་ལུས་པར་གསོད་པར་མཛད་མ་དེ་ལའོ།།",
            "འདིར་ཐར་པའི་དགྲ་ཉོན་སྒྲིབ་དང༌། ",
            "རྣམ་མཁྱེན་གྱི་དགྲ་ཤེས་སྒྲིབ་ལ་བྱས་ན་བསྡུས་དོན་དང་མཐུན་།",
            "གཉིས་པ་གཡས་གཡོན་གྱི་ཕྱག་མཚན་གྱི་སྒོ་ནས་བསྟོད་པ་ནི། ",
            "ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། །",
            " སེར་མོ་ཐུགས་ཀར་རྣམ་པར་བརྒྱན་མ། །",
            " མ་ལུས་ཕྱོགས་ཀྱི་འཁོར་ལོས་བརྒྱན་པའི། །",
            " རང་གི་འོད་ཀྱི་ཚོགས་རྣམས་འཁྲུགས་མ། །",
            " ཞེས་པ་།",
            "ཕྱག་འཚལ་ལོ། ",
            "གང་ལ་།",
            "ཕྱག་གཡོན་པའི་མཐེབ་སྲིན་གྱིས་ཨུཏྤ་ལའི་ཡུ་བ་བཟུངས་ཤིང༌། ",
            "མཛུབ་མོ་གུང་མོ་མཐེའུ་ཆུང་གསུམ་སྒྲེང་བ་དཀོན་མཆོག་གསུམ་འདུས་པའི་བདག་ཉིད་དུ་མཚོན་པའི་ཕྱག་རྒྱའི་སོར་མོ་རྣམས་ཀྱིས་ཐུགས་ཀར་རྣམས་པར་བརྒྱན་མ། ",
            "མ་ལུས་པའི་ཕྱོགས་ཀྱི་ཆ་ཐམས་ཅད་ཕྱག་གཡས་པའི་མཆོག་སྦྱིན་གྱི་མཐིལ་འཁོར་ལོས་བརྒྱན་པ་ལས་འཕྲོས་པའི་རང་གི་འོད་ཟེར་གྱི་ཚོགས་རྣམས་ཕན་ཚུན་འཁྲུག་པས་གང་བར་མཛད་ནས་",
            ""
        ],
        [
            "འོད་གཞན་ཐམས་ཅད་ཟིལ་གྱིས་གནོན་མ་དེ་ལའོ།།",
            "འདི་དང་འོག་གི་ས་བཅད་ལྔ་པ་གཉིས་ལ་ཁྲོས་ཉམས་མི་སྣང་ཡང༌། ",
            "དེའི་གྲས་སུ་བྱུང་བ་སྤྱི་ལྡོག་ནས་ཡིན་ནམ་བརྟག་།",
            "གསུམ་པ་དབུ་རྒྱན་དང་བཞད་སྒྲའི་སྒོ་ནས་བསྟོད་པ་ནི། ",
            "ཕྱག་འཚལ་རབ་ཏུ་དགའ་བ་བརྗིད་པའི། །",
            " དབུ་རྒྱན་འོད་ཀྱི་འཕྲེང་བ་སྤེལ་མ། །",
            " བཞད་པ་རབ་བཞད་ཏུཏྟཱ་ར་ཡིས། །",
            " བདུད་དང་འཇིག་རྟེན་དབང་དུ་མཛད་མ། །",
            " ཞེས་པ་།",
            "གང་ལ་།",
            "དད་ལྡན་རྣམས་ཀྱི་རེ་བ་སྐོང་བས་རབ་ཏུ་དགའ་བ་བསྐྱེད་ཅིང༌། ",
            "མ་དད་པ་རྣམས་ཟིལ་གྱིས་གནོན་པས་བརྗིད་ཆགས་པའི་རིན་པོ་ཆེའི་དབུ་རྒྱན་འོད་ཟེར་གྱི་འཕྲེང་བ་ཁ་དོག་སྣ་ཚོགས་པ་སྤེལ་ཏེ་",
            "འཕྲོ་མ། ",
            "སྔགས་ཀྱི་བཞད་མོ་རབ་ཏུ་བཞད་པའི་སྒྲ་ཏུཏྟཱ་ར་ཞེས་སོགས་ཀྱིས་འདོད་ཁམས་ཀྱི་བདག་པོ་བདུད་དགའ་རབ་དབང་ཕྱུག་དང༌། ",
            "དེའི་གཞན་དབང་དུ་གྱུར་པའི་འཇིག་རྟེན་མཐའ་དག་དབང་དུ་སྡུད་པར་མཛད་མ་དེ་ལའོ།།",
            ""
        ],
        [
            "བཞི་པ་ཕྱོགས་སྐྱོང་བཅུས་འཕྲིན་བསྒྲུབ་པའི་སྒོ་ནས་བསྟོད་པ་ནི། ",
            "ཕྱག་འཚལ་ས་གཞི་སྐྱོང་བའི་",
            "ཚོགས་རྣམས། །",
            " ཐམས་ཅད་འགུགས་པར་ནུས་པ་ཉིད་མ། །",
            " ཁྲོ་གཉེར་གཡོ་བའི་ཡི་གེ་ཧཱུྃ་གིས། །",
            " ཕོངས་པ་ཐམས་ཅད་རྣམ་པར་སྒྲོལ་མ། །",
            " ཞེས་པ་།",
            "ཕྱག་འཚལ་ལོ། ",
            "གང་ལ་།",
            "ས་གཞི་སྐྱོང་བ་ཕྱོགས་སྐྱོང་བཅུ་དང༌། ",
            "དེ་དག་གི་འཁོར་གྱི་ཚོགས་རྣམས་ཐམས་ཅད་འཕྲིན་ལས་སྒྲུབ་པའི་བྲན་དུ་འགུགས་པར་ནུས་པའི་བདག་ཉིད་མ། ",
            "ཞལ་ཁྲོ་གཉེར་གཡོ་བའི་རྣམ་པར་བཞུགས་པའི་ཐུགས་ཀའི་ཡི་གེ་ཧཱུྃ་གི་འོད་ཟེར་གྱི་ལྕགས་ཀྱུས་འདོད་རྒུ་ཐམས་ཅད་བཀུགས་།",
            "སེམས་ཅན་དབུལ་ཞིང་ཕོངས་པའི་སྡུག་བསྔལ་གྱིས་གཟིར་བ་ཐམས་ཅད་རྣམ་པར་སྒྲོལ་བར་མཛད་མ་དེ་ལའོ།། ",
            "ལྔ་པ་དབུ་རྒྱན་གྱི་སྒོ་ནས་བསྟོད་པ་ནི། ",
            "ཕྱག་འཚལ་ཟླ་བའི་རྩེ་མོསདབུ་རྒྱན། །",
            " བརྒྱན་པ་ཐམ་ཅད་ཤིན་ཏུ་འབར་མ། །",
            " རལ་པའི་ཁྲོད་ན་འོད་དཔག་མེད་ལས། །",
            " རྟག་པར་ཤིན་ཏུ་འོད་ནི་མཛད་མ། །",
            " ཞེས་པ་།"
        ],
        [
            "ཕྱག་འཚལ་ལོ། གང་ལ་།",
            "ཟླ་བའི་རྩེ་མོ་སྟེ་ཚེས་གཅིག་གི་ཟླ་བས་དབུ་ལ་བརྒྱན་ཅིང༌། ",
            "དེ་ལ་སོགས་པའི་རྒྱན་གྱིས་བརྒྱན་པ་ཐམས་ཅད་ལས་",
            "སྡུག་བསྔལ་སེལ་བའི་འོད་ཟེར་དཀར་པོ་ཤིན་ཏུ་འབར་ཞིང་འཕྲོ་མ། ",
            "གནག་ཅིང་སྣུམ་པའི་རལ་པའི་ཁྲོད་ན་སངས་རྒྱས་འོད་དཔག་མེད་རིགས་ཏུ་བཞུགས་པ་ལས་ཀྱང་",
            "དུས་རྟག་པར་སེམས་ཅན་གྱི་དོན་དུ་ཤིན་ཏུ་འོད་ཟེར་གྱི་ཚོགས་ནི་འགྱེད་པར་མཛད་མ་དེ་ལའོ།། ",
            "དྲུག་པོ་དྲག་པོའི་བཞུགས་ཚུལ་གྱི་སྒོ་ནས་བསྟོད་པ་ནི། ",
            "ཕྱག་འཚལ་བསྐལ་པའི་མཐའ་མའི་མེ་ལྟར། །",
            " འབར་བའི་ཕྲེང་བའི་དབུས་ན་གནས་མ། །",
            " གཡས་བརྐྱངས་གཡོན་བསྐུམ་ནས་བསྐོར་དགའ།། ",
            "དགྲ་ཡི་དཔུང་ནི་རྣམ་པར་འཇོམས་མ། །",
            " ཞེས་པ་།",
            "ཕྱག་འཚལ་ལོ། །",
            "གང་ལ་།",
            ""
        ],
        [
            "བསྐལ་པ་ཐ་མ་མ་འཇིག་གི་དུས་ཀྱི་མེ་ལྟར་ཡེ་ཤེས་ཀྱི་མེ་དཔུང་འབར་བའི་འཕྲེང་བ་འཁྲུག་པའི་དབུས་ན་གནས་མ། ",
            "དེ་ཡང་ཞབས་གཡས་བརྐྱངས་ཤིང་གཡོན་བསྐུམས་པའི་སྟབས་ཀྱིས་བཞུགས་ནས",
            "སྒོ་ཀུན་ནས་ཆོས་ཀྱི་འཁོར་ལོ་བསྐོར་བ་ལ་དགའ་བའི་གདུལ་བྱའི་རྒྱུད་ཀྱི་ཕྱི་ནང་དགྲ་ཡི་དཔུང་ཚོགས་རྣམས་ནི་",
            "རྣམ་པར་འཇོམས་པར་མཛད་མ་དེ་ལའོ།། ",
            "བདུན་པ་ཧཱུྃ་ཡིག་ལས་འོད་ཟེར་འཕྲོ་བའི་སྒོ་ནས་བསྟོད་པ་ནི། ",
            "ཕྱག་འཚལ་ས་གཞིའི་ངོས་ལ་ཕྱག་གི། །",
            " མཐིལ་གྱིས་བསྣུན་ཅིང་ཞབས་ཀྱིས་བརྡུང་མ། །",
            " ཁྲོ་གཉེར་ཅན་མཛད་ཡི་གེ་ཧཱུྃ་གིས། །",
            " རིམ་པ་བདུན་པོ་རྣམས་ནི་འགེམས་མ། །",
            " ཞེས་པ་།",
            "ཕྱག་འཚལ་ལོ། ",
            "གང་ལ་།",
            "རི་རབ་གླིང་དང་བཅས་པའི་ས་གཞི་ཆེན་པོའི་ངོས་།",
            "སྡིགས་མཛུབ་དང་བཅས་པའི་ཕྱག་གི་མཐིལ་གྱིས་དྲག་ཏུ་བསྣུན་ཅིང་ཞབས་ཀྱི་མཐིལ་གྱིས་བརྡུང་བར་མཛད་མ། ",
            "དེ་ཡང་ཞལ་ཁྲོ་གཉེར་བསྡུས་སོགས་ཤིན་ཏུ་དྲག་མོའི་རྣམ་པ་ཅན་དུ་མཛད་པའི་ཕྱག་ཞབས་ཀྱི་མཐིལ་དུ་",
            "ཡི་གེ་ཧཱུྃ་སྔོན་པོ་རེ་རེ་གནས་པ་ལས་རྡོ་རྗེའི་མེ་ཆེར་སྤྲོས་པས། གཞི་དང༌། ",
            "ལྷག་པའི་གཞི་དང༌། ",
            "གཞི་མེད་པ་དང༌། ",
            "གཞི་ཉིད་དང༌། ",
            "བཅུད་ཀྱི་གཞི་དང༌། ",
            "གཞི་བཟང་པོ་དང༌། ",
            "དག་པའི་གཞི་།",
            ""
        ],
        [
            "ས་འོག་རིམ་པ་བདུན་པོ་ན་གནས་པའི་ཀླུ་དང་ལྷ་མིན་དང་གཤིན་རྗེ་སོགས་གདུག་པ་ཅན་རྣམས་ནི་",
            "འགེམས་པ་སྟེ་འཇོམས་པར་མཛད་མ་དེ་ལའོ།། ",
            "གཉིས་པ་ཆོས་སྐུའི་རྣམ་པའི་སྒོ་ནས་བསྟོད་པ་ནི། ",
            "ཕྱག་འཚལ་བདེ་མ་དགེ་མ་ཞི་མ། །",
            " མྱ་ངན་འདས་ཞི་སྤྱོད་ཡུལ་ཉི་མ། །",
            " སྭཱ་ཧཱ་ཨོ་དང་ཡང་དག་ལྡན་པས། །",
            " སྡིག་པ་ཆེན་པོ་འཇོམས་པ་ཉིད་མ། ། ཞེས་པ་།",
            "ཕྱག་འཚལ་ལོ། །",
            "གང་ལ་།",
            "འབྲས་བུ་སྡུག་བསྔལ་མེད་པས་བདེ་མ། ",
            "རྒྱུ་མི་དགེ་བ་མི་གསོགས་པས་དགེ་མ། ",
            "སྤང་བྱ་ཉོན་མོངས་ཟད་པས་ཞི་མ། ",
            "སྒྲིབ་གཉིས་ཀྱི་མྱ་ངན་ལས་འདས་པའི་ཞི་བ་མཆོག་གི་དབྱིངས་ལ་",
            "རྟག་ཏུ་མཉམ་པར་འཇོག་པས་དེའི་སྤྱོད་ཡུལ་ཅན་ཉིད་དུ་གྱུར་མ། ",
            "དེའི་མཐུས་ཉིད་ཀྱིས་གསུངས་པའི་རིག་སྔགས་ཏཱ་རེ་ཏུཏྟཱ་རེ། ",
            "ཞེས་པའི་མཇུག་ཏུ་སྭཱ་ཧཱ་དང༌། ",
            "འགོར་ཨོ་དང་ཡང་དག་པར་ལྡན་པར་བྱས་པའི་ཡི་གེ་བཅུ་པ་ཉིད་ཆོག་བཞིན་དུ་",
            "བཟློས་པ་པོའི་རྒྱུད་ཀྱི་མཚམས་མེད་ལྔ་དང་ཆོས་སྤོང་སོགས་སྡིག་པ་ཆེན་པོ་རྣམས་དང༌། ",
            "དེའི་རྒྱུ་ཆགས་སྡང་སོགས་ཉོན་མོངས་ཆེན་པོ་རྣམས་དང༌། ",
            "འབྲས་བུ་ཚ་གྲང་སོགས་སྡུག་བསྔལ་ཆེན་པོ་རྣམས་དང་ལྷག་མེད་དུ་འཇོམས་པར་མཛད་པའི་བདག་ཉིད་མ་དེ་ལའོ།། ",
            "གསུམ་པ་འཕྲིན་ལས་ཀྱི་སྒོ་ནས་བསྟོད་པ་ལ་དྲུག །",
            "ཞི་ཁྲོའི་སྔགས་ཀྱི་འཕྲིན་ལས་ཀྱི་སྒོ་ནས་བསྟོད་པ། ",
            "ཁྲོ་མོས་ས་གསུམ་གཡོ་བའི་འཕྲིན་ལས་ཀྱི་སྒོ་ནས་བསྟོད་པ། ",
            "བརྟན་གཡོའི་དུག་རྣམས་སེལ་བའི་འཕྲིན་ལས་ཀྱི་སྒོ་ནས་བསྟོད་པ། ",
            "རྩོད་པ་དང་རྨི་ལམ་ངན་པ་སེལ་བའི་འཔྲིན་ལས་ཀྱི་སྒོ་ནས་བསྟོད་པ། ",
            "རིམ་ནད་སེལ་བའི་འཕྲིན་ལས་ཀྱི་སྒོ་ནས་བསྟོད་པ། ",
            "གདོན་དང་རོ་ལངས་འཇོམས་པའི་འཕྲིན་ལས་ཀྱི་སྒོ་ནས་བསྟོད་པ། ",
            "དང་པོ་",
            "༼ཞི་ཁྲོའི་སྔགས་ཀྱི་འཕྲིན་ལས་ཀྱི་སྒོ་ནས་བསྟོད་པ༽ནི། ",
            "ཕྱག་འཚལ་ཀུན་ནས་བསྐོར་རབ་དགའ་བའི། །",
            " དགྲ་ཡི་ལུས་ནི་རབ་ཏུ་འགེམས་མ། །",
            " ཡི་གེ་བཅུ་པའི་སྔགས་ནི་བཀོད་པའི། །",
            " རིག་པ་ཧཱུྃ་ལས་སྒྲོལ་མ་ཉིད་མ། །",
            " ཞེས་པ་།",
            "ཕྱག་འཚལ་ལོ། །",
            "གང་ལ་།",
            ""
        ],
        [
            "སྒོ་ཀུན་ནས་ཆོས་ཀྱི་འཁོར་ལོ་བསྐོར་བ་ལ་",
            "རབ་ཏུ་དགའ་བའི་གདུལ་བྱའི་རྒྱུད་ཀྱི་",
            "ཕྱི་ནས་ཀྱི་དགྲ་ཡི་ལུས་ནི་རབ་ཏུ་འགེམས་ཤིང་འཇོམས་པར་མཛད་མ། ",
            "དེ་ཡང་ཞི་བ་ལ་ཐུགས་ཀར་ཏ་ཡིག་གི་མཐར་ཡི་གེ་བཅུ་པའི་ངག་སྟེ་སྔགས་ནི་ཨོ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ",
            "ཞེས་པ་ཡིན་པས་དེ་བཀོད་པའི་སྒོ་ནས་དང༌། ",
            "ཁྲོ་མོ་ལ་ཐུགས་ཀར་རིག་པ་སྟེ་རིག་སྔགས། ",
            "ཨོ་ན་མསྟཱ་རེ། ",
            "ན་མོ་ཧ་རེ་ཧཱུྃ་ཧ་རི་སྭཱ་ཧཱ། ",
            "ཞེས་པའི་བསྐོར་བའི་དབུས་སུ་ཧཱུྃ་ཡིག་བཀོད་པ་ལས་འོད་ཟེར་སོགས་སྤྲོས་ནས་",
            "དགྲ་བགེགས་སོགས་སྒྲོལ་མ་ཉིད་མ་དེ་ལའོ།། ",
            "གཉིས་པ་ཁྲོ་མོས་ས་གསུམ་གཡོ་བའི་འཕྲིན་ལས་ཀྱི་སྒོ་ནས་བསྟོད་པ་ནི། ",
            "ཕྱག་འཚལ་ཏུ་རེ་ཞབས་ནི་བརྡབས་པའི། །",
            " ཧཱུྃ་གི་རྣམ་པའི་ས་བོན་ཉིད་མ། །",
            " རི་རབ་མན་ད་ར་དང་འབིགས་བྱེད། །",
            " འཇིག་རྟེན་གསུམ་རྣམས་གཡོ་བ་ཉིད་མ། །",
            " ཞེས་པ་།",
            "ཕྱག་འཚལ་ལོ། །",
            "གང་ལ་།",
            "ཏུ་རེ་མྱུར་མའི་ཞབས་གཉིས་ནི་དྲག་ཏུ་བརྡབས་པས་སོ།།",
            "མྱུར་མ་དེ་ཇི་འདྲ་བ་ཞེ་ན་",
            "ཡི་གེ་ཧཱུྃ་གི་རྣམ་པ་ཅན་གྱི་ས་བོན་ལས་སྐྱེས་པའི་ཁྲོ་མོའི་བདག་ཉིད་མའོ།།",
            ""
        ],
        [
            "དེའི་ཞབས་བརྡབས་པས་ཅི་ཞིག་མཛད་ཅེ་ན།།",
            "རིའི་རྒྱལ་པོ་རི་རབ་དང༌། ",
            "རི་མནྡ་ར་དང༌། ",
            "རི་ནག་པོ་འབིགས་བྱེད་ལ་སོགས་པ་མདོར་ན་",
            "ས་འོག་ས་སྟེང་ས་བླའི་འཇིག་རྟེན་གསུམ་བཅུད་ཀྱི་སེམས་ཅན་དང་བཅས་པ་རྣམས་",
            "གཡོ་བར་མཛད་པ་ཡིན་པས། ",
            "དེ་ལྟ་བའི་མཐུ་སྟོབས་ཀྱི་བདག་ཉིད་མ་དེ་།",
            "གསུམ་པ་བརྟན་གཡོའི་དུག་རྣམས་སེལ་བའི་འཕྲིན་ལས་ཀྱི་སྒོ་ནས་བསྟོད་པ་ནི། ",
            "ཕྱག་འཚལ་ལྷ་ཡི་འཚོ་ཡི་རྣ་པའི། །",
            " རི་དྭགས་རྟག་ཅན་ཕྱག་ན་བསྣམས་མ། །",
            " ཏཱ་རེ་གཉིས་བརྗོད་ཕཊ་ཀྱི་ཡི་གེས། །",
            " དུག་རྣམས་མ་ལུས་པར་ནི་སེལ་མ། །",
            " ཞེས་པ་།",
            "ཕྱག་འཚལ་ལོ། །",
            "གང་ལ་།",
            "ལྷའི་ཡིད་ཀྱི་མཚོ་ལྟར་དཀར་ཞིང་ཟླུམ་པའི་རྣམ་པ་ཅན་གྱི་ཟླ་བའི་དཀྱིལ་འཁོར་དབུས་སུ་རི་དྭགས་རི་བོང་གི་རྟགས་མཚན་ཅན་",
            "དེ་ཕྱག་ན་བསྣམས་ནས་བརྟན་པའི་དུག་སེལ་བར་མཛད་མ། ",
            "ཏཱ་ར་གཉིས་བརྗོད་ཀྱིས་མཚོན་པའི་ཡི་གེ་བཅུ་པ་ལ་སྭཱ་ཧཱའི་གནས་སུ་ཕཊ་ཀྱི་",
            "ཡི་གེ་བཏགས་པའི་སྔགས་བརྗོད་པས་གཡོ་བའི་དུག་གི་ཚོགས་རྣམས་ལྷག་མ་མ་ལུས་པར་ནི་སེལ་མ་དེ་ལའོ།།",
            "སྒྲོལ་བ་བཞི་བརྩོད་པ་དང་རྨི་ལམ་ངན་པ་སེལ་བའི་འཕྲིན་ལས་ཀྱི་སྒོ་ནས་བསྟོད་པ། ",
            "ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །",
            " ལྷ་དང་མིའམ་ཅི་ཡིས་བསྟེན་མ། །",
            " ཀུན་ནས་གོ་ཆ་དགའ་བའི་བརྗིད་ཀྱིས། །",
            " རྩོད་དང་རྨི་ལམ་ངན་པ་སེལ་མ། །",
            " ཞེས་པ་།",
            ""
        ],
        [
            "ཕྱག་འཚལ་ལོ། །",
            "གང་ལ་།",
            "འདོད་གཟུགས་ཀྱིས་ལྷའི་ཚོགས་རྣམས་ཀྱི་རྒྱལ་པོ་བརྒྱ་བྱིན་དང་",
            "ཚངས་པ་སོགས་དང༌། ",
            "ལྷ་ཕལ་པ་དང༌། ",
            "མིའམ་ཅི་ལྗོན་པ་རྟ་མགོ་ལ་སོགས་པ་རྣམས་ཀྱི་གཙུག་གིས་གུས་པས་ཞབས་པད་བསྟེན་མ། ",
            "སྒོ་ཀུན་ནས་ལྷ་མོའི་སྐུ་བསྒོམ་པ་དང་",
            "སྔགས་བཟླ་བའི་གོ་ཆ་བགོས་པ་ལ་ཤིན་ཏུ་དགའ་བའི་གཟི་བརྗིད་ཀྱིས། ",
            "ཕ་རོལ་གྱི་རྩོད་པ་དང་རྨི་ལམ་ངན་པ་ཐམས་ཅད་སེལ་བར་མཛད་མ་དེ་ལའོ།། ",
            "ལྔ་པ་རིམས་ནད་སེལ་བའི་འཕྲིན་ལས་ཀྱི་སྒོ་ནས་བསྟོད་པ་ནི། ",
            "ཕྱག་འཚལ་ཉི་མ་ཟླ་བ་རྒྱས་པའི། །",
            " སྤྱན་གཉིས་པོ་ལ་འོད་རབ་གསལ་མ། །",
            " ཧཱ་ར་གཉིས་བརྗོད་ཏུཏྟཱ་ར་ཡིས། །",
            " ཤིན་ཏུ་དྲག་པོའི་རིམས་ནད་སེལ་མ། །",
            " ཞེས་པ་།",
            "ཕྱག་འཚལ་ལོ། །",
            "གང་ལ་།",
            "ཉི་མ་རྒྱས་པ་ལྟ་བུའི་ཁྲོ་མོའི་སྤྱན་གཡས་གཡོན་གཉིས་དང༌། ",
            "ཟླ་བ་རྒྱས་པ་ལྟ་བུའི་ཞི་བའི་སྤྱན་གཡས་གཡོན་གཉིས་པོ་།",
            "ཚ་བ་དང་བསིལ་བའི་འོད་རབ་ཏུ་གསལ་བ་དང་ལྡན་མ། ",
            "ངག་ཏུ་ཁྲོ་མའི་སྔགས་འཕྲོག་པ་ཧ་ར་གཉིས་བརྗོད་ཀྱིས་མཚོན་པའི། ",
            "ཨོ་ན་མཿཏཱ་རེ་ན་མོ་ཧ་རེ་སྭཱ་ཧཱ་ཞེས་པ་དང་ཞི་བའི་སྔགས་ཏུཏྟཱ་རེ་ཡིས་མཚོན་པའི། ",
            "ཨོ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ",
            "ཞེས་པ་བརྗོད་པས་ཤིན་ཏུ་དྲག་པོ་སྟེ་གསོ་བའི་དཀའ་བའི་རིམས་ནད་མ་ལུས་པ་ཡང་སེལ་བར་མཛད་མ་དེ་ལའོ།།",
            ""
        ],
        [
            "དྲུག་པ་གདོན་དང་རོ་ལངས་འཇོམས་པའི་འཕྲིན་ལས་ཀྱི་སྒོ་ནས་བསྟོད་པ་ནི། ",
            "ཕྱག་འཚལ་དེ་ཉིད་གསུམ་རྣམས་བཀོད་པའི། །",
            " ཞི་བའི་མཐུ་དང་ཡང་དག་ལྡན་མ། །",
            " གདོན་དང་རོ་ལངས་གནོད་སྦྱིན་ཚོགས་རྣམས། །",
            " འཇོམ་པ་ཏུ་རེ་རབ་མཆོག་ཉིད་མ། །",
            " ཞེས་པ་།",
            "ཕྱག་འཚལ་ལོ། །",
            "གང་ལ་།",
            "སྒྲུབ་པ་པོ་ལྷ་མོའི་རྣལ་འབྱོར་ལ་གནས་པའི་སྤྱི་བོར་སྐུའི་དེ་ཉིད་ཨོ། ",
            "མགྲིན་པར་གསུང་གི་དེ་ཉིད་ཨཱཿ ",
            "སྙིང་གར་ཐུགས་ཀྱི་དེ་ཉིད་ཧཱུྃ་སྟེ་དེ་ཉིད་གསུམ་པོ་དེ་རྣམས་གནས་གསུམ་དུ་བཀོད་ནས་",
            "བསྒོམས་པས་སྒོ་གསུམ་གྱི་ཉེར་འཚེ་ཐམས་ཅད་ལྷག་མེད་དུ་ཞི་བའི་མཐུ་ནུས་དང་ཡང་དག་པར་ལྡན་མ། ",
            "ནམ་གྲུའི་གདོན་ལ་སོགས་པ་གདོན་བཅོ་བརྒྱད་དང༌། ",
            "རོ་ལངས་ཀྱི་ལས་རྦོད་གཏོང་ལ་སོགས་པའི་ངན་སྔགས་དང༌། ",
            "མདངས་འཕྲོག་པའི་གནོད་སྦྱིན་ལ་སོགས་པའི་གནོད་པའི་ཚོགས་རྣམས། ",
            "མྱུར་དུ་འཇོམས་པའི་མཆོག་དང་རབ་ཀྱི་བདག་ཉིད་མ་དེ་ལ་སྟེ།།",
            "རྗེ་བཙུན་སྒྲོལ་བའི་མགོན་པོས། ",
            "ཚིག་རྐང་བཞི་པར། ",
            "མྱུར་དུ་འཇོམས་པའི་མཆོག་རབ་ཉིད་མ། ",
            "ཞེས་འགྱུར་བཅོས་མཛད་པ་ལྟར་བཤད་།",
            "ཏུ་རེ་ཞེས་པ་མྱུར་མའམ། ",
            "སྐབས་ཐོབ་ཀྱིས་མྱུར་དུ་ལངས་འཇུག་པས་སོ།།",
            ""
        ],
        [
            "གསུམ་པ་ཕན་ཡོན་བསྟེན་པ་ལ་བཞི། ",
            "བསམ་པའི་ཁྱད་པར་བསྟེན་པ། ",
            "དུས་ཀྱི་ཁྱད་པར་བསྟེན་པ། ",
            "ཕན་ཡོན་དངོས་བསྟེན་པ། ",
            "གྲངས་ཀྱི་སྒོ་ནས་མདོར་བསྡུས་ཏེ་བསྟེན་པའོ།།",
            "དང་པོ་",
            "༼བསམ་པའི་ཁྱད་པར་བསྟེན་པ༽ནི། ",
            "རྩ་བའི་སྔགས་ཀྱིས་བསྟོད་པ་འདི་དང༌། །",
            " ཕྱག་འཚལ་བ་ནི་ཉི་ཤུ་རྩ་གཅིག །",
            " ལྷ་མོ་ལ་གུས་ཡང་དག་ལྡན་པའི། །",
            " བློ་ལྡན་གང་གིས་རབ་དང་བརྗོད་པས། །",
            " ཞེས་པ་།",
            "ཞི་བ་དང་ཁྲོ་མོའི་རྩ་བའི་སྔགས་གཉིས་དང་སྤེལ་བས་ན་དེའི་སྒོ་ནས་སྒྲོལ་མ་ཉེར་གཅིག་ལ་བསྟོད་པ་",
            "འདི་ལ་ཚིགས་བཅད་ཉི་ཤུ་རྩ་གཅིག་ཡོད་པ་དང༌། ",
            "ཕྱག་འཚལ་ལོ་ཞེས་པ་ཡང་ནི་",
            "ཉི་ཤུ་གཅིག་ཡོད་པའི་གཞུང་འདི་ཉིད་ལྷ་མོ་སྒྲོལ་མ་ཉིད་ལ་བཀའ་དྲིན་དྲན་པའི་གུས་པ་ཡང་དག་པ་དང་ལྡན་པའི་གང་ཟག་ལེགས་ཉེས་འབྱེད་པའི་བློ་གྲོས་མཆོག་ཏུ་གྱུར་པ་",
            "གང་དང་གང་གིས་ཚིག་དོན་ལྟར་",
            "ཡོན་ཏན་དྲན་པའི་རབ་ཏུ་དད་པ་བརྟན་པོས་བརྗོད་པས་",
            "འོག་ནས་འབྱུང་བའི་ཕན་ཡོན་རྣམས་འབྱུང་ངོ་",
            "ཞེས་བསམ་པ་དད་གུས་ཆེན་པོས་བསྟོད་དགོས་པར་བསྟན་ཏོ།། ",
            "གཉིས་པ་དུས་ཀྱི་ཁྱད་པར་བསྟན་པ་ནི། ",
            "སྲོད་དང་ཐོ་རངས་ལངས་པར་བྱས་ནས།། ",
            "དྲན་པས་མི་འཇིགས་ཐམས་ཅད་རབ་སྟེར།། ",
            "སྡིག་པ་ཐམས་ཅད་རབ་ཏུ་ཞི་བ། །",
            " ངན་འགྲོ་ཐམས་ཅད་འཇོམས་པ་ཉིད་དོ།།",
            ""
        ],
        [
            "ཞེས་པ་།",
            "ཚེ་འདིར་ནད་གདོན་དགྲ་རྐུན་སོགས་ཀྱིས་འཇིགས་ནས་གསོལ་བ་འདེབས་།",
            "སྲོད་ཀྱི་དུས་སུ་ཁྲོ་མོའི་སྐུ་སོགས་གཙོ་བོར་དྲན་ནས་བསྟོད་པ་དང༌། ",
            "ཕྱི་མར་ངན་འགྲོའི་སྡུག་བསྔལ་གྱིས་འཇིགས་ནས་གསོལ་བ་འདེབས་།",
            "ཐོ་རངས་ཀྱི་དུས་སུ་མལ་ནས་ལངས་པར་བྱས་ནས་",
            "ཞི་བའི་སྐུ་སོགས་གཙོ་བོར་དྲན་ནས་",
            "བསྟོད་པས། ",
            "ཕྱི་ནང་གི་འཇིགས་པ་ཆེན་པོ་བརྒྱད་འཇོམས་པས་།",
            ""
        ],
        [
            "མི་འཇིགས་པ་ཐམས་ཅད་རབ་ཏུ་སྟེར་།",
            "ངན་འགྲོའི་རྒྱུ་མི་དགེ་བ་བཅུ་སོགས་སྡིག་པ་ཐམས་ཅད་རབ་ཏུ་ཞི་བར་བྱས་པས་།",
            "འབྲས་བུ་དམྱལ་བ་སོགས་ངན་འགྲོ་ཐམས་ཅད་ཀྱང་འཇོམས་པ་ཉིད་ཀྱི་ཕན་ཡོན་ཡོད་།",
            "ཞེས་དུས་ཀྱི་ཁྱད་པར་དང་བསྟུན་དགོས་པར་བསྟན་ཏོ།། ",
            "གསུམ་པ་ཕན་ཡོན་དངོས་བསྟན་པ་གཉིས༌། ",
            "སྒྲུབ་པ་པོ་རང་ལ་འབྱུང་བའི་ཕན་ཡོན་དང༌། ",
            "སྒྲུབ་བྱ་གཞན་ལ་འབྱུང་བའི་ཕན་ཡོན་ནོ།།",
            "དང་པོ་",
            "༼སྒྲུབ་པ་པོ་རང་ལ་འབྱུང་བའི་ཕན་ཡོན་༽ལ་གཉིས། ",
            "ཡོན་ཏན་འཐོབ་པའི་ཕན་ཡོན་དང༌། ",
            "སྐྱོན་ལྡོག་པའི་ཕན་ཡོན་།",
            ""
        ],
        [
            "རྒྱལ་བ་བྱེ་བ་ཕྲག་བདུན་རྣམས་ཀྱིས། །",
            " མྱུར་དུ་དབང་ནི་བསྐུར་བར་འགྱུར་ལ།། ",
            "འདི་ལས་ཆེ་བ་ཉིད་ནི་ཐོབ་ཅིང༌། །",
            " སངས་རྒྱས་གོ་འཕང་མཐར་ཐུག་དེར་འགྲོ།། ",
            "ཞེས་པ་།",
            "བཅོམ་ལྡན་འདས་མ་ཉིད་དང་ལྷན་ཅིག་ཏུ་བཞུགས་པའི་རྒྱལ་བ་སྤྲུལ་པའི་སྐུ་གྲང་བྱེ་བ་ཕྲག་བདུན་རྣམས་ཀྱིས་མྱུར་དུ་སྟེ་",
            "ཚེ་འདི་ཉིད་ལ་འོད་ཟེར་རམ་བདུད་རྩིའི་རྒྱུན་གྱིས་དབང་ནི་བསྐུར་བར་འགྱུར་ལ",
            "དེའི་མཐུས་གནས་སྐབས་སུ་ད་ལྟའི་གནས་སྐབས་འདི་ལས་ཆེ་ཞིང་",
            "མཆོག་ཏུ་གྱུར་པའི་གནས་ལུས་ལོངས་སྤྱོད་འཁོར་རྣམས་ཕུན་སུམ་ཚོགས་པ་ཉིད་ནི་ཐོབ་ཅིང༌། ",
            "མཐར་ཐུག་གི་འབྲས་བུར་ས་ལམ་མྱུར་དུ་བགྲོད་ནས་",
            "སངས་རྒྱས་ཀྱི་གོ་འཕང་དེར་འགྲོ་བར་འགྱུར་རོ། །",
            "ཞེས་པ་སྟེ་ཚིག་རྐང་བཞི་པ་ལ་འགྱུར་ཁ་ཅིག་ཏུ། ",
            "མཐར་ཐུག་སངས་རྒྱས་གོ་འཕང་དེར་།",
            ""
        ],
        [
            "ཞེས་པ་ལྟར་བཤད་དོ།། ",
            "གཉིས་པ་",
            "སྐྱོན་ལྡོག་པའི་ཕན་ཡོན་ལ་གཉིས། ",
            "སྡུག་བསྔལ་གྱི་རྒྱུ་ལྡོག་པའི་ཕན་ཡོན་དང༌། ",
            "འབྲས་བུ་སྡུག་བསྔལ་ལྡོག་པའི་ཕན་ཡོན་ནོ།།",
            "དང་པོ་",
            "༼སྡུག་བསྔལ་གྱི་རྒྱུ་ལྡོག་པའི་ཕན་ཡོན་༽ནི། ",
            "དེ་ཡི་དུག་ནི་དྲག་པོ་ཆེན་པོ། །",
            " སྟན་ལ་གནས་པའམ་གཞན་ཡང་འགྲོ་བ། །",
            " ཟོས་པ་དང་ནི་འཐུངས་པ་ཉིད་ཀྱང༌། །",
            " ཅེས་པ་།",
            "གནས་སྐབས་མཐར་ཐུག་གི་ཕན་ཡོན་དེ་ཐོབ་པ་ལ་བར་དུ་གཅོད་ཅིང་",
            "སྡུག་བསྔལ་ཚབ་ཆེན་བསྐྱེད་པར་བྱེད་པའི་དུག་ཆགས་སོགས་ཉོན་མོངས་ནི། ",
            "མངོན་མཐོ་དང་ངེས་ལེགས་ཀྱི་སྲོག་འཕྲོག་པས་ན་དྲག་པོ་དང༌། ",
            "འཁོར་བ་དང་ངན་སོང་གི་སྡུག་བསྔལ་བསྐྱེད་པས་ན་ཆེན་པོ་ཡིན་པས་་དེ་དང༌། ",
            "བཙན་དུག་སོགས་བརྟན་པར་གནས་པ་སྣོད་ཀྱི་འཇིག་རྟེན་ལ་ཡོད་པའམ། ",
            "གཞན་ཡང་སྦྲུལ་དུག་སོགས་གཡོ་ཞིང་",
            "འགྲོ་བ་བཅུད་ཀྱི་སེམས་ཅན་ལ་ཡོད་པའི་དུག་རྣམས་ཁར་ཟོས་པ་དང་ནི་",
            "འཐུངས་པ་དང་རེག་པ་ལ་སོགས་པ་ཉིད་ཀྱང༌། ",
            "ལྷ་མོའི་སྐུ་སོགས་དྲན་ནས་",
            "བསྟོད་པ་བརྗོད་པ་ཙམ་གྱིས་རབ་ཏུ་སེལ་བ་ཉིད་ཐོབ་པར་འགྱུར་རོ། །",
            " གཉིས་པ་འབྲས་བུ་སྡུག་བསྔལ་ལྡོག་པའི་ཕན་ཡོན་ནི། ",
            "གདོན་དང་རིམས་དང་དུག་གིས་གཟིར་བའི། །",
            " སྡུག་བསྔལ་ཚོགས་ནི་རྣམས་པར་སྤོངས་།",
            ""
        ],
        [
            "ཞེས་པ་།",
            "གཞན་ཡང་ནམ་གྲུ་ལ་སོགས་པའི་གདོན་དང༌། ",
            "ཉིན་གཅིག་པ་ལ་སོགས་པའི་རིམས་དང༌། ",
            "ཕྱི་ནང་གི་དུག་གིས་གཟིར་བ་སྟེ་བསྐྱེད་པའི་སྡུག་བསྔལ་དང་",
            "ཉེར་འཚེའི་ཚོགས་ནི་",
            "རྣམ་པར་སྤོང་ནུས་པ་ཡིན་།",
            "དེ་དག་གི་རྒྱུ་རྣམས་བདེ་བླག་ཏུ་སེལ་ནུས་པའི་ཕྱིར་རོ། །",
            " གཉིས་པ་བསྒྲུབ་བྱ་གཞན་ལ་འབྱུང་བའི་ཕན་ཡོན་ནི། ",
            "ཞེས་པ་།",
            "སྒྲུབ་པ་པོ་རང་ཉིད་ལ་ཕན་ཡོན་འབྱུང་བར་མ་ཟད་",
            "དེས་སྦྱིན་བདག་སོགས་སེམས་ཅན་གཞན་པ་རྣམས་ཀྱི་ཆེད་དུ་དམིགས་ནས་",
            "བསྟོད་ཚིག་བརྗོད་ཀྱང་གོང་འོག་ཏུ་བཤད་པའི་ཕན་ཡོན་རྣམས་ཇི་ལྟ་བ་བཞིན་དུ་འབྱུང་ངོ༌།།",
            "ཞེས་པའོ།།",
            ""
        ],
        [
            "བཞི་པ་གྲངས་ཀྱི་སྒོ་ནས་མདོར་བསྡུས་ཏེ་བསྟན་པ་ནི། ",
            "གཉིས་གསུམ་བདུན་ནི་མངོན་པར་བརྗོད་ན།། ",
            "བུ་འདོད་པས་ནི་བུ་ཐོབ་འགྱུར་ཞིང༌།། ",
            "ནོར་འདོད་པས་ནི་ནོར་རྣམས་ཉིད་ཐོབ།། ",
            "འདོད་པ་ཐམས་ཅད་ཐོབ་པར་འགྱུར་ཏེ།། ",
            "བགེགས་རྣམས་མེད་ཅིང་སོ་སོར་འཇོམས་འགྱུར།། ",
            "ཞེས་པ་།",
            ""
        ],
        [
            "ཉིན་མཚན་གྱི་ཆ་གཉིས་པོ་རེ་རེ་ལ་ཐུན་གསུམ་གསུམ་དུ་བྱས་།",
            "ཐུན་རེ་རེ་ལ་བསྟོད་ཚིག་ལན་བདུན་བདུན་དུ་མངོན་པར་བརྗོད་།",
            "རིགས་དང་ཆོས་བརྒྱུད་འཛིན་པའི་བུ་འདོད་པ་རྣམས་ཀྱིས་ནི་བུ་དང་སློབ་མ་ཐོབ་པར་འགྱུར་།",
            "འདི་ཕྱིའི་བདེ་བ་སྒྲུབ་པའི་ནོར་འདོད་པ་རྣམས་ཀྱིས་ནི་",
            "ནོར་དང་ལོངས་སྤྱོད་ཕུན་སུམ་ཚོགས་པ་རྣམས་བདེ་བླག་ཉིད་དུ་ཐོབ་པ་སོགས། ",
            "མདོར་ན་",
            "མཐུན་ཕྱོགས་གནས་སྐབས་དང་མཐར་ཐུག་གི་འདོད་པ་ཇི་སྙེད་ཡོད་པ་ཐམས་ཅད་ཐོབ་པར་འགྱུར་།",
            "དེ་ལ་མི་མཐུན་ཕྱོགས་ཀྱི་བགེགས་དང་བར་དུ་གཅོད་པ་རྣམས་",
            "གསར་དུ་འབྱུང་བ་མེད་ཅིང༌། ",
            "སྔར་བྱུང་ཟིན་པ་རྣམས་ཀྱང་རྗེ་བཙུན་མ་སྐབས་གང་ཡིན་གྱི་",
            "ནུས་པས་སོ་སོར་ལྷག་མེད་དུ་འཇོམས་པར་འགྱུར་རོ། །",
            "ཞེས་པའོ།། ",
            "སྨྲས་པ། ",
            "རྒྱལ་ཀུན་འཕྲིན་ལས་གཅིག་བསྡུས་སྒྲོལ་མ་ལ།།",
            ""
        ],
        [
            "རྒྱལ་བ་ཀུན་གྱིས་མགྲིན་་གཅིག་བསྟོད་པའི་དོན། །",
            " རྒྱལ་བ་དགེ་འདུན་གྲུབ་ཀྱི་ཊཱིཀྐ་དང༌། །",
            " རྒྱལ་བའི་དགོངས་པ་ཇི་བཞིན་བདག་གིས་བཤད།། ",
            "ཡང་དག་ལྟར་སྣང་དབྱེ་བ་མི་ཕྱེད་ཅིང༌། །",
            " ཕྲག་དོག་ཟུག་རྔུས་མནར་བའི་དེང་དུས་འགྲོན། །",
            " ཕན་པའི་རེ་བ་བདག་ལ་མ་མཆིས་ཀྱང༌། །",
            " ངར་བློ་འཕེལ་ཕྱིར་བསྐྲུན་པའི་ལེགས་སྤྱོད་མཐུས། །",
            " རྒྱལ་ཡུམ་སྒྲོལ་མས་འབྲལ་མེད་རྗེས་འཛིན་ཅིང༌། །",
            " རྒྱལ་བའི་འཕྲིན་ལས་སྲིད་མཐར་སྤེལ་བ་ལས། །",
            " རྒྱལ་སྲས་གཞན་ལས་སྙིང་སྟོབས་རྨད་བྱུང་བ། །",
            " རྒྱལ་བ་གཉིས་པ་ལྟ་བུར་བདག་གྱུར་ཅིག། ",
            "ཅེས་སྒྲོལ་མར་ཕྱག་འཚལ་ཉེར་གཅིག་གིས་བསྟོད་པའི་རྣམ་བཤད་ཡིད་འཕྲོག་ཨུཏྤ་ལའི་ཆུན་པོ་ཞེས་བྱ་བ་འདི་ནི། ",
            "པཎ་ཆེན་དགེ་འདུན་གྲུབ་ཀྱི་ཊཱིཀྐ་ལ་གཞི་བྱས།།",
            "རྗེ་བཙུན་གྲགས་པ་རྒྱལ་མཚན། ",
            "ཐམས་ཅད་མཁྱེན་པ་དགེ་འདུན་རྒྱ་མཚོ། ",
            "རྗེ་ཏཱ་ར་ནཱ་ཐ་རྣམས་ཀྱི་འགྲེལ་བ་ནས་ལེགས་ཆ་།",
            "དཔལ་ལྷ་གཅིག་དཱི་པ་ཀཱ་ར་དང༌། ",
            "པཎ་ཆེན་ཉི་མ་སྨྲས་པའི་བཞེད་སྲོལ་དང་ཡང་གུང་ཅུང་ཟད་བསྒྲིགས་ནས་",
            "ཤཱཀྱའི་དགེ་སློང་དྷརྨ་བྷ་དྲས་འབྲུ་མང་གི་ལོའི་ཟླ་བའི་ཡར་ཚེས་བཟང་པོ་ལ་བཞད་དངུལ་ཆུའི་རི་ཕུག་ཏུ་སྦྱར་བའོ།།",
            "འདིས་ཀྱང་བསྟན་འགྲོ་ལ་ཕན་ཐོགས་པར་གྱུར་ཅིག།།",
            ""
        ],
        [
            "༄༅། །",
            "སྒྲོལ་མ་ཕྱག་འཚལ་ཉི་ཤུ་རྩ་གཅིག་",
            "གི་བསྟོད་པའི་རྣམ་བཤད་གསལ་བའི་འོད་ཟེར་ཞེས་བྱ་བ་བཞུགས་སོ།། ",
            "ན་མོ་བུདྡྷཱ་ཡ། ",
            "བསྟོད་པ་འདི་ལ་དོན་གཉིས་ཏེ།།",
            "བསྟོད་པ་དངོས་དང་ཕན་ཡོན་།",
            "དང་པོ་ལ་གསུམ་།",
            "སྐུའི་རྣམ་པས་ལོངས་སྐུའི་སྒོ་ནས་བསྟོད་པ་དང༌། །",
            "ཆོས་སྐུའི་སྒོ་ནས་བསྟོད་པ་དང༌། །",
            "ཕྲིན་ལས་ཀྱི་སྒོ་ནས་བསྟོད་།",
            "དང་པོ་ལ་གསུམ། ",
            "མཚན་གྱི་སྒོ་ནས་ལོ་རྒྱུས་བསྟན་པ་དང༌། ",
            "སྐུའི་རྣམ་པ་དང༌། ",
            "རྒྱན་དང་ཆ་ལུགས་།",
            ""
        ],
        [
            "བར་མ་གཉིས་།",
            "ཞི་བའི་སྐུའི་སྒོ་ནས་བསྟོད་པ་དང༌། ",
            "ཁྲོ་མོའི་སྐུའི་སྒོ་ནས་བསྟོད་པའོ།། ",
            "དང་པོ་ལ་གསུམ། ",
            "འོད་ཟེར་གྱི་སྒོ་ནས་དང༌། ",
            "ཕྱག་མཚན་དང་ཡོན་ཏན་གྱི་སྒོ་ནས་དང༌། ",
            "སངས་རྒྱས་དང་བྱང་ཆུབ་སེམས་དཔས་བཀུར་བའི་སྒོ་ནས་བསྟོད་པའོ།།",
            "ཁྲོ་མོའི་སྐུའི་སྒོ་ནས་བསྟོད་པ་ལ་གསུམ། ",
            "མཐུའི་སྒོ་ནས་དང༌། ",
            "འཇིག་རྟེན་པའི་ཆེན་པོ་རྣམས་ཀྱི་བསྟོད་པའི་སྒོ་ནས་དང༌། ",
            "ཕྲིན་ལས་ཀྱི་སྒོ་ནས་བསྟོད་པའོ།།",
            "དེ་ལ་གཉིས། ",
            "ཐུན་མོང་གི་ཕྲིན་ལས་དང༌། ",
            "ཐུན་མོང་མ་ཡིན་པའི་སྒོ་ནས་བསྟོད་པའོ།།",
            "རྒྱན་དང་ཆ་ལུགས་ཀྱི་སྒོ་ནས་བསྟོད་པ་ལ་བཞི། ",
            "ཞི་བའི་ཆ་ལུགས་ཀྱི་སྒོ་ནས་དང༌། ",
            "དྲག་པོའི་ཆ་ལུགས་ཀྱི་སྒོ་ནས་དང༌། ",
            "ཐུན་མོང་གི་དབུ་རྒྱན་གྱི་སྒོ་ནས་དང༌། ",
            "དྲག་པོའི་ཆ་ལུགས་ཀྱི་སྒོ་ནས་བསྟོད་པའོ།།",
            ""
        ],
        [
            "དང་པོ་ལ་གཉིས། ཕྱག་མཚན་དང་དབུ་རྒྱན་ནོ།།",
            "དྲག་པོའི་འོག་མ་ལ་གསུམ། ",
            "འོད་ཟེར་དང༌། ",
            "བཞུགས་ཚུལ་དང༌། ",
            "ཕྱག་མཚན་གྱི་སྒོ་ནས་བསྟོད་པའོ།། ",
            "སྤྱི་དོན་གསུམ་པ་",
            "ཕྲིན་ལས་ཀྱི་སྒོ་ནས་བསྟོད་པ་ལ་དྲུག ",
            "གསང་སྔགས་ཀྱི་སྒོ་ནས་དང༌། ",
            "དབང་གི་སྒོ་ནས་དང༌། ",
            "དུག་ཞི་བའི་སྒོ་ནས་དང༌། ",
            "བར་ཆད་སེལ་བའི་སྒོ་ནས་དང༌། ",
            "རིམས་ནད་སེལ་བའི་སྒོ་ནས་དང༌། ",
            "མི་མཐུན་པ་སེལ་བའི་སྒོ་ནས་བསྟོད་པའོ།། ",
            "སྤྱི་དོན་གཉིས་པ་ཕན་ཡོན་ལ་བཞི། ",
            "བསམ་པའི་ཁྱད་པར་དང༌། ",
            "དུས་ཀྱི་ཁྱད་པར་དང༌། ",
            "ཕན་ཡོན་དངོས་རྒྱས་པར་བཤད་དང༌། ",
            "གྲངས་ཀྱི་སྒོ་ནས་ཕན་ཡོན་བསྡུས་ཏེ་རྒྱས་པར་བཤད་པའོ།།",
            "དགེ་བསྙེན་གྲགས་པ་རྒྱལ་མཚན་གྱིས་སྦྱར་པའོ།།",
            ""
        ],
        [
            "ཨོ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །",
            "ཕྱག་འཚལ་སྒྲོལ་མ་ནི་འཁོར་བའི་དུཿཁ་ལས་སྒྲོལ་མ། ",
            "མྱུར་མ་ནི་སེམས་ཅན་གྱི་དོན་ལ་མྱུར་མ། ",
            "དཔའ་མོ་ནི་ཉོན་མོངས་པ་འཇོམས་པས་དཔའ་མོ། ",
            "སྤྱན་ནི་སྐད་ཅིག་གློག་དང་འདྲ་མ། ",
            "ཞེས་པ་ནི། ",
            "འོད་གསལ་བའི་།",
            "འཇིག་རྟེན་གསུམ་མགོན་ཆུ་སྐྱེས་ཞལ་གྱི། ",
            "ཞེས་པ་ནི། ",
            "འཇིག་རྟེན་གསུམ་གྱི་མགོན་པོ་སྤྱན་རས་།",
            "ཆུ་སྐྱེས་ཞལ་གྱི་ཞེས་པ་ནི། ",
            "དེའི་སྤྱན་ཆབ་ལས་བྱུང་བའི། ",
            "པད་མའམ་ཨུཏྤལ། ",
            "གེ་སར་བྱེ་བ་ལས་ནི་བྱུང་མ། ",
            "ཞེས་པ་ནི། ",
            "པདྨ་ཁ་བྱེ་བ་ལས་སྒྲོལ་མ་བྱུང་པའོ།།",
            "ཕྱག་འཚལ་སྟོན་ཀའི་ཟླ་བ་ཀུན་ཏུ། ",
            "ཞེས་པ་ནི། ",
            "འོད་དཀར་བའི་།",
            "གང་བ་ནི་ཉ་གང་བ་ལྟ་བུའོ།།",
            "བརྒྱ་ནི་བརྩེགས་པའི་ཞལ་མ། ",
            "ཞེས་པ་ནི། ",
            "ཟླ་བ་ཉ་གང་བ་དེ་ཡང་བརྒྱ་ཕྲག་དུ་མ་སྤུངས་པ་ཙམ་གྱི་ཞལ་ལོ། །",
            "སྐར་མ་སྟོང་ཕྲག་ཚོགས་པ་རྣམས་ཀྱིས། །",
            "རབ་ཏུ་ཕྱེ་བའི་འོད་རབ་འབར་མ། ",
            "ཞེས་པ་ནི། ",
            "དེ་གཉིས་འོད་ཟེར་དཔག་ཏུ་མེད་པ་འཕྲོ་བའི་དཔེའོ།།",
            ""
        ],
        [
            "ཕྱག་འཚལ་གསེར་སྔོ་ནི་ཁ་དོག་གསེརབཙོ་མའི་འོད་ལྟར་གསལ་བའོ།།",
            "ཆུ་ནས་སྐྱེས་ཀྱི་ཞེས་པ་ནི། ",
            "ཕྱག་མཚན་པད་།",
            "པདྨས་ཕྱག་ནི་རྣམ་པར་བརྒྱན་མ། ",
            "ཞེས་པ་ནི། ",
            "ཕྱག་གཡོན་ན་པདྨ་བསྣམས་པའོ།།",
            "སྦྱིན་པ་ནི་སྦྱིན་པའི་ཕ་རོལ་ཏུ་ཕྱིན་པའོ།།",
            "བརྩོན་འགྲུས་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ།།",
            "དཀའ་ཐུབ་ནི་ཚུལ་ཁྲིམས། ",
            "ཞི་བ་ནི་ཉོན་མོངས་པ། ",
            "བཟོད་པ་ནི་བཟོད་པའི་ཕ་རོལ་ཏུ་ཕྱིན་པའོ།།",
            ""
        ],
        [
            "བསམ་གཏན་ནི་",
            "བསམ་གཏན་གྱི་ཕ་རོལ་ཏུ་ཕྱིན་པའོ།།",
            "སྤྱོད་ཡུལ་ཉིད་མ་ནི་ཤེས་རབ་།",
            "ཕ་རོལ་ཏུ་ཕྱིན་པ་དྲུག་པོ་དེ་",
            "སྤྱད་པ་ལས་སྒྲོལ་མའི་སྐུ་ཐོབ་།",
            "དེ་མཚན་པ་ལས་ཨུཏྤལ་མཚོན་པའོ།།",
            "ཕྱག་འཚལ་དེ་བཞིན་གཤེགས་པའི་གཙུག་ཏོར། །",
            "ཞེས་པ་ནི། ",
            "དེ་བཞིན་གཤེགས་པ་ཐམས་ཅད་ཀྱི་",
            "དབུའི་གཙུག་ཏོར་ལྟ་བུའོ།།",
            "མཐའ་ཡས་རྣམ་པར་རྒྱལ་བ་སྤྱོད་མ། །",
            "ཞེས་པ་ནི། ",
            "བདུད་དང་དགྲ་ལ་སོགས་པ་ཕྱིར་",
            "རྒོལ་བ་ཐམས་ཅད་ལས་རྣམ་པར་རྒྱལ་བར་སྤྱོད་པའོ།།",
            ""
        ],
        [
            "མ་ལུས་ཕ་རོལ་ཕྱིན་པ་ཐོབ་པའི། །",
            "ཞེས་པ་ནི། ",
            "ས་བཅུ་མ་ལུས་པའི་ངོ་བོ་ཕ་རོལ་ཕྱིན་པ་བཅུ་ཐོབ་པའོ།།",
            "རྒྱལ་བའི་སྲས་ཀྱིས་ཤིན་ཏུ་བརྟེན་མ། །",
            "ཞེས་པ་ནི། ",
            "རྒྱལ་བའི་སྲས་ནི་བྱང་ཆུབ་སེམས་དཔའ་ཐམས་ཅད་།",
            "ཤིན་ཏུ་བརྟེན་མ་ཞེས་པ་ནི། ",
            "དེ་རྣམས་ཀྱིས་ཕུད་དུུ་ཁུར་བའོ།།",
            "ཕྱག་འཚལ་ཏུཏྟཱ་ར་ཧཱུྃ་ཡི་གེས། །",
            "ཞེས་པ་ནི། ",
            "ཏུཏྟཱ་རེ་ཧཱུྃ་ཞེས་སྔགས་།",
            "ཡི་གེ་ཞེས་པ་སྔགས་ཀྱི་ཡི་གེ་དེ་རྣམས་ཀྱི་མཐུ་དང་འོད་ཟེར་གྱིས་སོ།།",
            "འདོད་དང་ཕྱོགས་དང་ནམ་མཁའ་གང་མ། །",
            "ཞེས་པ་ནི། ",
            "འདོད་ཁམས་དང་གཟུགས་ཁམས་དང་གཟུགས་མེད་ཀྱི་ཁམས་གང་བའོ།།",
            ""
        ],
        [
            "འཇིག་རྟེན་བདུན་པོ་ཞབས་ཀྱིས་མནན་ཏེ།།",
            "ཞེས་པ་འདོད་ཁམས་ཀྱི་འགྲོ་བ་ལྔ་དང༌། ",
            "གཟུགས་ཁམས་དང་དྲུག་གཟུགས་མེད་ཁམས་དང་བདུན་མནན་པའོ།།",
            "ལུས་པ་མེད་པར་འགུགས་པར་ནུས་མ། །",
            "ཞེས་པ་ནི། ",
            "ལུས་པ་མེད་པ་ནི་སེམས་ཅན་གྱི་དོན་མ་ལུས་པར་བྱེད་པའོ།།",
            "འགུགས་པར་ནུས་མ་ནི། ",
            "རྒྱལ་པོ་ལ་སོགས་དབང་དུ་སྡུད་ནུས་པའོ།།",
            "ཕྱག་འཚལ་བརྒྱ་བྱིན་མེ་ལྷཚངས་པ། ",
            "རླུང་ལྷ་སྣ་ཚོགས་དབང་ཕྱུག་མཆོད་མ། །",
            "ཞེས་པ་ནི། ",
            "ལྷའི་དབང་པོ་བརྒྱ་བྱིན་དང༌། ",
            "མེ་ལྷ་དང་ཚངས་པ་དང༌། ",
            "རླུང་ལྷ་དང༌། ",
            "དེ་རྣམས་ཀྱི་བདག་པོར་གྱུར་པ་དབང་ཕྱུག་ཆེན་པོས་ཞབས་ལ་མཆོད་པ་འབུལ་བའོ།།",
            "འབྱུང་པོ་རོ་ལངས་དྲི་ཟ་རྣམས་དང༌། །",
            "གནོད་སྦྱིན་ཚོགས་ཀྱི་མདུན་ནས་བསྟོད་མ། ",
            "ཞེས་པ་ནི་འབྱུང་པོ་ནི་ཚོགས་བདག་ལ་སོགས་པའོ།།",
            ""
        ],
        [
            "རོ་ལངས་ནི་དབང་ཕྱུག་ཆེན་པོ་ལ་སོགས་པའོ།།",
            "དྲི་ཟ་ནི་ཟུར་ཕུད་ལྔ་པ་ལ་སོགས་པའོ།།",
            "གནོད་སྦྱིན་ནི་རྣམ་ཐོས་སྲས་ལ་སོགས་པའོ།།",
            "ཚོགས་ཀྱིས་ཞེས་པ་དེ་ལ་སོགས་པ་",
            "ལྷ་སྲིན་སྡེ་བརྒྱད་ཀྱིས་མདུན་ནས་བསྟོད་པའོ།།",
            "ཕྱག་འཚལ་ཏྲད་ཅེས་བྱ་དང་ཕཊ་ཀྱིས། །",
            "ཕ་རོལ་འཁྲུལ་འཁོར་རབ་ཏུ་འཇོམས་མ། ",
            "ཞེས་པ་ནི། ",
            "དྲག་པོའི་གསུང་གིས་གཞན་གྱིས་བྱས་པའི་",
            "སྦྱོར་བ་ངན་པ་བཤིག་ཅིང་ཕྱིར་བཟློག་པའོ།།",
            "གཡས་བསྐུམ་གཡོན་བརྐྱང་",
            "ཞེས་པ་ནི་བཞུགས་ཚུལ་ལོ། །",
            "ཞབས་ཀྱིས་མནན་།",
            ""
        ],
        [
            "ཞེས་པ་ནི། ",
            "གོང་དུ་བཤད་པའི་དོན་ཏོ།།",
            "མེ་འབར་འཁྲུགས་པ་ཤིན་ཏུ་འབར་མ། །",
            "ཞེས་པ་ནི། ",
            "མེ་འབར་བའི་དབུས་ན་བསྒྱིངས་ནས་བཞུགས་པའོ།།",
            "ཕྱག་འཚལ་ཏུ་རེ་འཇིགས་པ་ཆེན་མོས།།",
            "ཞེས་པ་ནི། ",
            "ཏུ་རེའི་འཇིགས་པས་བདུད་ཐམས་ཅད་སེལ་བ་།",
            "བདུད་སྐྲག་པར་བྱེད་པས་འཇིགས་པ་ཆེན་མོའི། །",
            "བདུད་ཀྱི་དཔའ་བོ་རྣམས་པར་འཇོམས་མ། །",
            "ཞེས་པ་ནི། ",
            "དཔའ་བོ་ནི་ཉོན་མོངས་པའི་བདུད་དོ།།",
            "དེ་བཅོམས་པས་གསུམ་པོ་ཞོར་ལ་འཇོམས་སོ།།",
            ""
        ],
        [
            "ཆུ་སྐྱེས་ཞལ་ནི་ཁྲོ་གཉེར་ལྡན་མཛད།།",
            "ཞེས་པ་ནི། ",
            "ཆུ་སྐྱེས་ཞལ་ནི། ",
            "པདྨ་ཁ་བྱེ་བ་ལྟར་ཡིད་དུ་འོང་བའི་དཔལ་མོའི་ཞལ་ལོ། །",
            "ཁྲོ་གཉེར་ལྡན་མཛད་ནི། ",
            "ཁྲོ་མོར་བཞུགས་པའོ།།",
            "དགྲ་བོ་ཐམས་ཅད་མ་ལུས་གསོད་མ། ",
            "ཞེས་པ་ནི། ",
            "མི་མཐུན་པའི་ཕྱོགས་ཉོན་མོངས་པ་",
            "ལ་སོགས་པ་ཐམས་ཅད་གསོད་པའོ།།",
            "ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། །",
            "སོར་མོས་ཐུགས་ཀར་རྣམ་པར་བརྒྱན་མ། ",
            "ཞེས་པ་ནི། ",
            "གཡོན་པའི་ཕྱག་མཐེབ་སྲིན་གྱིས་",
            "པདྨ་ཐུགས་ཀར་བསྣམས་པས་བརྒྱན་པོ། །",
            "སོར་མོ་གསུམ་བརྐྱངས་པ་ནི་",
            "དཀོན་མཆོག་གསུམ་མཚོན་པའི་བརྡའོ།།",
            "མ་ལུས་ཕྱོགས་ཀྱི་འཁོར་ལོས་བརྒྱན་པའི། ",
            "ཞེས་པ་ནི་གཡས་པས་མཆོག་སྦྱིན་མཛད་པའི་",
            "ཕྱག་མཐིལ་འཁོར་ལོས་བརྒྱན་པའོ།།",
            "རང་གི་འོད་ཀྱི་ཚོགས་རྣམས་འཁྲུགས་མ། །",
            "ཞེས་པ་ནི། ",
            "ཕྱག་གི་འཁོར་ལོ་ལས་འོད་ཟེར་འཕྲོས་པས་",
            "འོད་གཞན་ཟིལ་གྱིས་གནོན་པའོ།།",
            ""
        ],
        [
            "ཕྱག་འཚལ་རབ་ཏུ་དགའ་བར་བརྗིད་པའི། །",
            "དབུ་རྒྱན་འོད་ཀྱི་ཕྲེང་བས་སྤེལ་མ། ",
            "ཞེས་པ་ནི། ",
            "རབ་ཏུ་དགའ་བའི་སེམས་ཅན་ཐམས་ཅད་ཀྱི་",
            "འདོད་པ་བསྐང་བ། ",
            "བརྗིད་པ་ནི་གཞན་ཟིལ་གྱིས་གནོན་པའོ།།",
            "དབུ་རྒྱན་རིན་པོ་ཆེ་དུ་མའི་ཕྲེང་བས་",
            "མཛེས་པར་བྱས་པའོ།།",
            "བཞད་པས་རབ་བཞད་ཏུཏྟཱ་ར་ཡིས། །",
            "ཞེས་པ་ནི། ",
            "སྔགས་ཀྱིས་བཞད་སྒྲ་སྒྲོགས་པའོ།།",
            "བདུད་དང་འཇིག་རྟེན་དབང་དུ་མཛད་མ། །",
            "ཞེས་པ་ནི། ",
            "སྔགས་ཀྱི་བཞད་སྒྲ་དེས། ",
            "བདུད་དང་འཇིག་རྟེན་དབང་དུ་མཛད་པའོ།།",
            "ཕྱག་འཚལ་ས་གཞི་སྐྱོང་བའི་ཚོགས་རྣམས། །",
            "ཞེས་པ་ནི། ",
            "ཕྱོགས་སྐྱོང་བཅུའོ།།",
            "ཐམས་ཅད་འགུགས་པར་ནུས་པ་ཉིད་མ། །",
            "ཞེས་པ་ནི། ",
            "ཅི་གསུང་ཉན་པའི་སྒོ་ནས་ཕོ་ཉ་བྱེད་པའོ།།",
            ""
        ],
        [
            "ཁྲོ་གཉེར་གཡོ་བའི་ཡི་གེ་ཧཱུྃ་གིས། །",
            "ཞེས་པ་ནི། ",
            "ཁྲོ་མོར་བཞུགས་པའི་ཐུགས་ཀ་ན་ཡི་གེ་ཧཱུྃ་གིས་མཚན་པའོ།།",
            "ཕོངས་པ་ཐམས་ཅད་རྣམ་པར་སྒྲོལ་མ། །",
            "ཞེས་པ་ནི། ",
            "མི་མཐུན་པའི་ཕྱོགས་ཀྱིས་གཟིར་།",
            "མཐུན་པའི་ཕྱོགས་ཀྱིས་ཕོངས་པའི་སེམས་ཅན་ཐམས་ཅད་སྡུག་བསྔལ་ལས་བསྒྲལ་ནས་བདེ་བ་ལ་འགོད་པའོ།།",
            "ཕྱག་འཚལ་ཟླ་བའི་དུམ་བུས་དབུ་རྒྱན། །",
            "ཅེས་པ་ནི། ",
            "ཚེས་གཅིག་ཟླ་བས་དབུ་བརྒྱན་པའོ།།",
            "བརྒྱན་པ་ཐམས་ཅད་ཤིན་ཏུ་འབར་མ། །",
            "ཞེས་པ་ནི། ",
            "ཟླ་བ་དེ་ལས་འོད་ཟེར་འབར་།",
            "རལ་པའི་ཁྲོད་ན་འོད་དཔག་མེད་ལས། ",
            "ཞེས་པ་ནི། ",
            "རལ་པའི་གསེབ་ན་སྣང་བ་མཐའ་ཡས་ཀྱིས་དབུ་བརྒྱན་པའོ།།",
            ""
        ],
        [
            "རྟག་པར་ཤིན་ཏུ་འོད་ནི་མཛད་མ། །",
            "ཞེས་པ་ནི། ",
            "སྣང་བ་མཐའ་ཡས་ཀྱིས་སེམས་ཅན་དོན་དུ་འོད་ཟེར་དཔག་ཏུ་མེད་པར་འགྱེད་པའོ།།",
            "ཕྱག་འཚལ་བསྐལ་པའི་མཐའ་མའི་མེ་ལྟར། །",
            "འབར་བའི་ཕྲེང་བའི་དབུས་ན་གནས་མ། །",
            "ཞེས་པ་ནི། ",
            "བསྐལ་པ་མཐའ་མ་ཉི་མ་བདུན་ཤར་བའི་དུས་སུ་ས་རྡོ་རི་བྲག་ཐམས་ཅད་མེ་ལྟར་འབར་ནས་",
            "འོང་བས། ",
            "དེ་ལྟ་བུའི་དབུས་ན་བཞུགས་པའོ།།",
            "གཡས་བརྐྱང་གཡོན་བསྐུམ་ཀུན་ནས་བསྐོར་དགའི། །",
            "ཞེས་པ་ནི། ",
            "བཞུགས་ཚུལ་སྔ་མ་ལས་བཟློག་པའོ།།",
            "དགྲ་ཡི་དཔུང་ནི་རྣམ་པར་འཇོམས་མ། །",
            "ཞེས་པ་ནི། ",
            "མི་མཐུན་པ་ཐམས་ཅད་འཇོམས་པའོ།།",
            "ཕྱག་འཚལ་ས་གཞིའི་ངོས་ལ་ཕྱག་གི། །",
            "མཐིལ་གྱིས་བསྣུན་ཅིང་ཞབས་ཀྱིས་བརྡུང་མ། །",
            "ཞེས་པ་ནི། ",
            "ཕྱག་གཡོན་པ་ས་ལ་བརྡབས་ནས་སྡིགས་མཛུབ་མཛད་པའོ།།",
            ""
        ],
        [
            "ཁྲོ་གཉེར་ཅན་མཛད་ཡི་གེ་ཧཱུྃ་གིས། །",
            "ཞེས་པ་ནི། ངག་ཏུ་ཧཱུྃ་ཞེས་བརྗོད་པས་",
            "ཕྱག་གཡས་རྡོ་རྗེ་འཛིན་པ་དེ་ལས་",
            "འོད་ཟེར་འཕྲོས་པས་འགྲོ་བ་",
            "རིགས་བདུན་གྱི་གནས་བཀང་ནས",
            "དེ་རྣམས་ཀྱི་བར་ཆད་ཐམས་ཅད་སེལ་བས་།",
            "རིམས་པ་བདུན་པོ་རྣམས་ནི་འགེམས་མ། །",
            "ཞེས་པའམ་ཡང་ན་ས་འོག་རིམ་པ་",
            "བདུན་ན་གནས་པའི་ཀླུ་དང་ལྷ་མིན་",
            "སོགས་དུམ་བུར་འཐོར་བར་མཛད་པའོ།།",
            "ཕྱག་འཚལ་བདེ་མ་དགེ་མ་ཞི་མ། །",
            "ཞེས་པ་ནི། ",
            "བདེ་མ་ནི་ཟག་མེད་ཀྱི་བདེ་བ་དང་ལྡན་མ། ",
            "དགེ་མ་ནི་བླང་བྱ་ཉོན་མོངས་པ་དང་བྲལ་བས་དགེ་མ། ",
            "ཞི་མ་ནི་སྡུག་བསྔལ་ཞི་བ་དེའི་ངང་ནས་སྤྱོད་པའོ།།",
            "མྱ་ངན་འདས་ཞི་སྤྱོད་ཡུལ་ཉིད་མ། །",
            "ཞེས་པ་ནི། ",
            "རྟོག་པ་ཟད་པས་མྱ་ངན་།",
            "སྡུག་བསྔལ་ཞི་བས་ཞི་བདེའི་ངང་ལ་སྤྱོད་པའོ།།",
            ""
        ],
        [
            "སྭཱ་ཧཱ་ཨོ་དང་ཡང་དག་ལྡན་པས། །",
            "སྡིག་པ་ཆེན་པོ་འཇོམས་པ་ཉིད་མ། །",
            "ཞེས་པ་ནི། ",
            "བདག་ཆོས་སྐུའི་ངོ་བོས་ནི། ",
            "གཞན་གྱི་སྤང་བྱ་ཉོན་མོངས་པ་འཇོམས་པའོ།།",
            "ཕྱག་འཚལ་ཀུན་ནས་བསྐོར་རབ་དགའ་བའི། །",
            "དགྲ་ལུས་ནི་རབ་ཏུ་འགེམ་མ། །",
            "ཡི་གེ་བཅུ་པའི་ངག་ནི་བཀོད་པའི། །",
            "ཨོ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་པ་ཞི་བའི་སྔགས་སོ།།",
            "རིག་པ་ཧཱུྃ་ལས་སྒྲོལ་མ་ཉིད་མ། །",
            "ཨོ་ན་མཿ ",
            "ཧཱ་རེ་ན་མོ་ཧ་རི་ཧཱུྃ་ཧ་ར་སྭཱ་ཧཱ། ",
            "ཞེས་པ་ཁྲོ་མོའི་སྔགས་སོ།།",
            "ཕྱག་འཚལ་ཏུ་རེའི་ཞབས་ནི་བརྡབས་པས། །",
            "ཧཱུྃ་གི་རྣམ་པའི་ས་བོན་ཉིད་མ། །",
            "ཞེས་པ་ནི། ",
            "ཧཱུྃ་ལས་ཁྲོ་མོའི་སྐུར་བསྐྱེདཔའོ། །",
            "རི་རབ་མན་དྷཱ་ར་དང་འབིགས་བྱེད། །",
            "ཞེས་པ་ནི། ",
            "སྟོང་གསུམ་གྱི་ཕྱི་རོལ་ན་རི་རབ་མན་དྷཱ་ར་བ་ཞེས་བྱ་བ་ཡང་",
            "ཡི་གེ་ཧཱུྃ་གི་འོད་ཟེར་གྱིས་འབིགས་པར་བྱེད་པའོ།།",
            "འཇིག་རྟེན་གསུམ་པོ་གཡོ་བ་ཉིད་མ། །",
            "ཞེས་པ་ནི། ",
            "འདོད་ཁམས་གཟུགས་ཁམས་གཟུགས་མེད་ཁམས་",
            "གཡོ་བར་བྱེད་པའོ།།",
            "ཕྱག་འཚལ་ལྷ་ཡི་མཚོ་ཡི་རྣམ་པའི། །",
            "རི་དྭགས་རྟགས་ཅན་ཕྱག་ན་བསྣམས་མ། །",
            "ཞེས་པ་ནི། ",
            "ཟླ་བའི་དཀྱིལ་འཁོར་ལྷའི་མཚོ་ལྟ་བུའི་",
            "ཟླ་བའི་དཀྱིལ་འཁོར་ཕྱག་ན་བསྣམས་པའོ།།",
            ""
        ],
        [
            "དེ་ཉོན་མོངས་པའི་དུག་སེལ་པའི་རྟགས་སོ།།",
            "རི་དྭགས་རྟགས་ཅན་ཞེས་པ་ཟླ་བའོ།།",
            "ཏཱ་རེ་གཉིས་བརྗོད་ཕཊ་ཀྱི་ཡི་གེས། །",
            "དུག་རྣམས་མ་ལུས་པར་ནི་སེལ་མ། །",
            "ཏཱ་ར་ཞེས་པའི་སྔགས་དེས་",
            "བརྟན་པ་དང་གཡོ་བའི་དུག་སེལ་བའོ།།",
            "ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །",
            "ལྷ་དང་མིའམ་ཅི་ཡིས་བསྟེན་མ། །",
            "ཞེས་པ་གཉིས་ནི་ལྷ་ཚོགས་དེ་རྣམས་ཀྱི་",
            "དཔོན་ནམ་མིའམ་ཅི་ཡི་རྒྱལ་པོ་ལྗོན་པ་",
            "ལ་སོགས་པས་ཞབས་ལ་མཆོད་པའོ།།",
            "ཀུན་ནས་གོ་ཆ་དགའ་བའི་བརྗིད་ཀྱི། །",
            "ཞེས་པ་ནི། ལྷའི་སྐུ་དང་སྔགས་ཀྱི་",
            "གོ་ཆའི་ཚུལ་དུ་གནས་པའོ།།",
            "རྩོད་དང་རྨི་ལམ་ངན་པ་སེལ་མ། །",
            "ཞེས་པ་མུ་སྟེགས་ཀྱི་རྩོད་པ་དང་",
            "རྨི་ལམ་ངན་པ་སེལ་པའོ།།",
            ""
        ],
        [
            "ཕྱག་འཚལ་ཉི་མ་ཟླ་བ་རྒྱས་པའི། །",
            "སྤྱན་གཉིས་པོ་ལ་འོད་རབ་གསལ་མ། །",
            "ཧ་ར་གཉིས་བརྗོད་ཏུཏྟཱ་རེ་ཡིས། །",
            "ཤིན་ཏུ་དྲག་པོའི་རིམས་ནད་སེལ་མ། །",
            "ཞེས་པ་ནི། ",
            "ཉི་མ་ཟླ་བ་རྒྱས་པ་ནི། ",
            "སྤྱན་གཡས་པ་ཟླ་བ་གཡོན་པ་ཉི་མས་མཚོན་པ་སྟེ་",
            "འོད་རབ་གསལ་མ་ནི་གོང་གི་ཉི་ཟླ་གཉིས་ལས་འོད་བྱུང་ཞིང་གསལ་བའོ།།",
            "ཧ་ར་གཉིས་བརྗོད་ཅེས་པ་ནི་",
            "ཞི་ཁྲོ་གཉིས་ཀྱིས་སྔགས་ཀྱི་གསུང་གིས་ཤིན་ཏུ་དྲག་པོའི་རིམས་ནད་ལ་སོགས་པ་སེལ་པའོ།།",
            "ཕྱག་འཚལ་དེ་ཉིད་གསུམ་རྣམས་བཀོད་པས། །",
            "ཞེས་པ་ནི། ",
            "སྐུ་གསུང་ཐུགས་ལ་ཨོ་ཨཱཿཧཱུྃ་གསུམ་བཀོད་པའོ།།",
            "ཞི་བའི་མཐུ་དང་ཡང་དག་ལྡན་མ། །",
            "ཞེས་པ་ནི། ",
            "ཉོན་མོངས་པ་ཞི་བའི་མཐུ་དང་ལྡན་པའོ།།",
            "གདོན་དང་རོ་ལངས་གནོད་སྦྱིན་ཚོགས་རྣམས། །",
            "ཞེས་པ་ནི། ",
            "བར་དུ་གཅོད་པ་ཐམས་ཅད་ཞི་བའོ།།",
            "འཇོམས་པ་ཏུ་རེ་རབ་མཆོག་ཉི་མ། །",
            "ཞེས་པ་ནི། ",
            "ཡི་གེ་བཅུ་པའི་སྔགས་ཀྱི་མཐུས་མི་མཐུན་པའི་ཕྱོགས་ཐམས་ཅད་འཇོམས་པའོ།།",
            ""
        ],
        [
            "རྩ་བའི་སྔགས་ཀྱི་བསྟོད་པ་འདི་དང༌། །",
            "ཞེས་པ་ནི། ཞི་བ་དང་ཁྲོ་མོའི་བསྟོད་པ་འདི། ",
            "ཕྱག་འཚལ་བ་ནི་ཉི་ཤུ་རྩ་གཅིག །",
            "གིས་བསྟོད་པ་འདི་རང་ངོ༌།། ",
            "ལྷ་མོ་ལ་གུས་ཡང་དག་ལྡན་པའི། །",
            "ཞེས་པ་ནི། ",
            "ལུས་ངག་ཡིདགསུམ་ལྷ་མོལ། ",
            "བློ་ལྡན་གང་གིས་རབ་དང་བརྗོད་པས། །",
            "སྲོད་དག་ཐོ་རངས་ལངས་པར་བྱས་།",
            "ཞེས་པ་ནི། ",
            "སྲོད་ཁྲོ་མོའི་སྐུ་དྲན་པ་དང་",
            "ཐོ་རངས་ཞི་བའི་སྐུ་དྲན་པའོ།།",
            "དྲན་པས་མི་འཇིགས་ཐམས་ཅད་རབ་སྟེར།།",
            "ཞེས་པ་ནི། ",
            "ལྷའི་སྐུ་དྲན་པ་ཙམ་གྱིས་",
            "མི་འཇིགས་པ་སྦྱིན་པའོ།།",
            "སྡིག་པཐམས་ཅད་རབ་ཏུ་ཞི་བ། །",
            "ཞེས་པ་ནི། ",
            "དྲན་པ་ཙམ་གྱིས་སོ།།",
            ""
        ],
        [
            "ངན་འགྲོ་ཐམས་ཅད་འཇོམས་པ་ཉིད་།",
            "ཞེས་པ་ནི། ངན་འགྲོའི་འབྲས་བུ་ཞི་བའོ།།",
            "རྒྱལ་བ་བྱེ་བ་ཕྲག་བདུན་རྣམས་ཀྱིས། །",
            "ཞེས་པ་ནི། བར་མ་ཆད་པར་བདག་།",
            "མྱུར་དུ་དབང་ནི་བསྐུར་བར་འགྱུར་ལ།།",
            "འདི་ལས་ཆེ་བ་ཉིད་ནི་འཐོབ་ཅིང༌། །",
            "ཞེས་པ་ནི་ཚེ་འདི་དང༌། ",
            "དེར་ཡང་མ་ཟད། ",
            "སངས་རྒྱས་གོ་འཕང་མཐར་ཐུག་དེར་འགྲོ།།",
            "ཐུན་མོང་གི་འབྲས་བུའང༌། ",
            "དེ་ཡི་དུག་ནི་དྲག་པོ་ཆེན་པོ། །",
            "གཏན་ལ་གནས་པའམ་",
            "གཞན་ཡང་འགྲོ་བ་ཞེས་པ་ནི། ",
            "ནག་པོ་བརྩེགས་པ་སོགས་དང༌། ",
            "སྡིག་སྦྲུལ་སོགས་བརྟན་གཡོའི་",
            "དུག་དྲག་པོ་ཆེན་པོ་རྣམས་སོ།།",
            ""
        ],
        [
            "ཟོས་པ་དང་ནི་འཐུང་པ་ཉིད་ཀྱང༌། །",
            "ཞེས་པ་ནི། ",
            "དུག་ཟོས་པ་དང་ནི་འཐུངས་པ་ཉིད་ཀྱང་ནི། ",
            "དྲན་པས་རབ་ཏུ་སེལ་བ་ཉིད་འཐོབ་སྟེ",
            "བསྟོད་པ་དང་ལྷ་དང་སྔགས་དྲན་པས་དུག་རྣམས་སེལ་ལོ། །",
            "གདོན་དང་རིམས་དང་དུག་གིས་གཟིར་བའི། །",
            "རྒྱུ་དང་འབྲས་བུས་བསྡུས་པ་ནི། ",
            "སྡུག་བསྔལ་ཚོགས་ནི་རྣམ་པར་སྤངས་།",
            "རང་ལ་གནས་པ་རྣམས་སྒྲོལ་མའི་",
            "རིགས་སྔགས་ཀྱི་མཐུས་སྤངས་པའོ།།",
            "སེམས་ཅན་གཞན་པ་རྣམས་ལ་ཡང་ངོ༌།།",
            "ཞེས་པ་ནི། ",
            "བདག་གི་དེ་བཞིན་དུ་སེམས་ཅན་གཞན་པ་",
            "རྣམས་ལའང་ཕན་པར་ནུས་སོ།།",
            "གཉིས་གསུམ་བདུན་དུ་མངོན་པར་བརྗོད་ན།།",
            ""
        ],
        [
            "ཞེས་པ་ནི། ",
            "བདག་དང་མདུན་ན་ལྷ་མོ་བསྟེན་པའི་ཕྱིར་ཅིས་ཀྱང་གདོན་ནོ།།",
            "བུ་འདོད་པས་ནི་བུ་ཐོབ་འགྱུར་ཞིང༌།།",
            "ནོར་འདོད་པ་ནི་ནོར་རྣམས་ཉིད་ཐོབ།།",
            "འདོད་པ་ཐམས་ཅད་ཐོབ་པར་འགྱུར་ཏེ།།",
            "ཞེས་པ་ནི། ",
            "མཆོག་དང་ཐུན་མོང་ཐམས་ཅད་།",
            "བགེགས་རྣམས་མེད་ཅིང་སོ་སོར་འཇོམས་གྱུར།།",
            ""
        ],
        [
            "ཞེས་པ་ནི། ",
            "ཟློས་བ་ལ་བར་ཆད་མེད་པས་བགེགས་རྣམས་།",
            "སྤང་བྱ་དེ་དག་གཉེན་པོ་རེས་",
            "འཇོམས་པར་སོ་སོར་འགྱུར་རོ། །",
            "བཅོམ་ལྡན་འདས་མ་སྒྲོལ་མ་ལ་",
            "ཡང་དག་པར་རྫོགས་པའི་སངས་རྒྱས་རྣམས་པར་",
            "སྣང་མཛད་ཆེན་པོས་བསྟོད་པ་གསུངས་པ། ",
            "སློབ་དཔོན་འཕགས་པ་ཀླུ་སྒྲུབ་ནས་བརྒྱུད་པ། ",
            "ལོཙྪ་བ་གཉན་གྱིས་བསྒྱུར་བ། ",
            "རྗེ་བཙུན་ཆེན་པོ་གྲགས་པ་རྒྱལ་མཚན་གྱིས་གཏན་ལ་ཕབ་པའོ།།",
            "ཕྱག་འཚལ་ཉི་ཤུ་རྩ་གཅིག་གི་བསྟོད་པའི་",
            "རྣམ་པར་བཤད་པ་གསལ་བའི་འོད་ཟེར་ཞེས་བྱ་བ་རྫོགས་སོ།།",
            "སི་ཏུ་པདྨ་ཉིན་བྱེད་དབང་པོའི་",
            "བཀའ་འབུམ་ལས་བཏུས་པའོ།། ",
            "༄༅། །རྗེ་བཙུན་མ་འཕགས་མ་སྒྲོལ་མ་ཉི་ཤུ་རྩ་གཅིག་གི་",
            "ཚིག་འགྲེལ་དང་དམིགས་རིམ་ཉུང་ངུར་བཀོད་པ་",
            "འཕགས་མའི་བྱིན་རླབས་གྲུ་ཆར་བཞུགས།།།། ",
            "ཡེ་ཤེས་ལང་ཚོས་གང་བའི་རྗེ་བཙུན་མ། །",
            " ཁྱེད་ཞབས་དྲན་ཙམ་གྱིས་ཀྱང་དུ༔ཁའི་འགྲོ།།",
            ""
        ],
        [
            "སྡུག་བསྔལ་རྒྱུ་བཅས་མིང་གི་ལྷག་མ་རུ། །",
            " བགྱིད་མཛད་གང་ཁྱེད་ཚེ་རབས་གཏན་གྱི་སྐྱབས། །",
            " ཞེས་མཆོད་པར་བརྗོད་པར་སྔོན་དུ་སོང་ནས",
            "འཆད་བྱའི་གཞུང་ཕྱག་འཚལ་སྒྲོལ་མ་ཉེར་གཅིག་གི་ཚིག་འགྲེལ་དང༌། ",
            "དེ་དག་གི་དམིགས་རིམ་།",
            "དེང་དུས་ཀྱི་ལེ་ལོ་དང་",
            "རྣམ་གཡེང་ཅན་རྣམས་ཀྱི་ཁམས་དང་འཚམས་པར་ཉུང་ངུའི་ངག་གིས་འགྲེལ་བ་།",
            "དང་པོ། ",
            "ཞེས་པ་།",
            "ཨོ་ནི། ",
            "འཕགས་མ་སྒྲོལ་མའི་སྐུ་གསུང་ཐུགས་ཀྱི་རྡོ་རྗེ་གསུམ་མཚོན། ",
            "དམིགས་པ་མེད་པའི་ཐུགས་རྗེས་རྟག་ཏུ་སྐྱོང་ཞིང་",
            "ཉེས་རྩུབ་ཐམས་ཅད་སྤངས་པས་རྗེ་བཙུན་མ། ",
            "སྲིད་དང་ཞི་བའི་མཐའ་ལས་ཤིན་ཏུ་འདས་པས་འཕགས་མ། ",
            "འགྲོ་རྣམས་འཇིགས་པ་ཆེན་པོ་བརྒྱད་དང་",
            "བཅུ་དྲུག་ལས་སྒྲོལ་བས་སྒྲོལ་མ་སྟེ་",
            "ཡོན་ཏན་དེ་རྣམས་དང་ལྡན་པས་འཕགས་མ་ཁྱེད་ལ་རབ་ཏུ་དད་པས་ཕྱག་འཚལ་ལོ། ",
            "༡ ཕྱག་འཚལ་སྒྲོལ་མ་མྱུར་མ་དཔའ་མོ། །",
            " སྤྱན་ནི་སྐད་ཅིག་གློག་དང་འདྲ་མ། །",
            " འཇིག་རྟེན་གསུམ་མགོན་ཆུ་སྐྱེས་ཞལ་གྱི། །",
            " གེ་སར་བྱེ་བ་ལས་ནི་བྱུང་མ། །",
            " ཞེས་པ་།",
            ""
        ],
        [
            "ཡུལ་གང་ལ་ཕྱག་འཚལ་།",
            "རྒྱལ་ཀུན་ཕྲིན་ལས་ཀྱི་བདག་ཉིད། ",
            "སྲིད་པའི་ལས་ཉོན་དང་དེའི་འབྲས་བུ་བཅས་ལས་",
            "སྒྲོལ་བར་མཛད་མ། ",
            "ཚད་མེད་པའི་བརྩེ་བ་ཆེན་པོས་འགྲོ་ཀུན་",
            "ཕན་བདེར་སྦྱོར་བ་ལ་ནམ་དུའང་གཡེལ་བ་མེད་པས་མྱུར་མ། ",
            "དེ་དག་ཇི་བཞིན་མཛད་པ་ལ་",
            "ནུས་མཐུ་ཐོགས་པ་མེད་པས་དཔའ་མོ། ",
            "གནས་ལུགས་གཟིགས་པའི་ཡེ་ཤེས་ཀྱི་སྤྱན་ནི། ",
            "དུས་སྐད་ཅིག་གཅིག་གིས་གློག་དང་འདྲ་བར་",
            "ཆགས་ཐོགས་དང་བྲལ་བར་གཟིགས་པས་ཡེ་ཤེས་ཅན་མ། ",
            "ས་འོག་ས་སྟེང་ས་བླ་སྟེ་འཇིག་རྟེན་གསུམ་གྱི་",
            "མགོན་པོ་འཕགས་པ་སྤྱན་རས་གཟིགས་ཀྱི་",
            "ཡིད་འོང་མཛེས་པའི་ཆུ་སྐྱེས་མེ་ཏོག་ལྟ་བུའི་",
            "ཞལ་གྱི་པདྨའི་སྤྱན་ཟུང་གེ་སར་ཟེའུ་འབྲུ་ལྟར་དུ་བྱེ་བ་ལས་ནི་",
            "སྙིང་རྗེ་ཆེན་པོའི་སྤྱན་ཆབ་ལས་བྱུང་བའི་འཕགས་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "བྱང་ཆུབ་ཀྱི་སེམས་འཕེལ་ཞིང་",
            "སྣང་བ་དབང་དུ་སྡུད་པའི་སྒྲོལ་མ་མྱུར་མ་དཔའ་མོ་",
            "འདི་ཉིད་སྐུ་མདོག་དམར་མོ་ཁྲོ་འཛུམ་ཆགས་པའི་ཉམས་ཅན། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་སྐྱབས་སྦྱིན་མཆོག་གསུམ་གྱི་རྒྱའི་མཐེབ་སྲིན་བར་ན་",
            "ཨུཏྤལ་རབ་ཏུ་རྒྱས་པའི་སྟེང་དུ་དུང་གཡས་འཁྱིལ་",
            "བྱང་ཆུབ་ཀྱི་སེམས་འཇིག་རྟེན་ཀུན་ན་",
            "ཁྱབ་པར་བསྒོམ་པ་ནི་དམིགས་རིམ་།",
            "༢ ཕྱག་འཚལ་སྟོན་ཀའི་ཟླ་བ་ཀུན་ཏུ། །",
            " གང་བ་བརྒྱ་ནི་བརྩེགས་པའི་ཞལ་མ། །",
            " སྐར་མ་སྟོང་ཕྲག་ཚོགས་པ་རྣམས་ཀྱིས། །",
            " རབ་ཏུ་ཕྱེ་བའི་འོད་རབ་འབར་མ། །",
            " ཡུལ་གང་ལ་ཕྱག་འཚལ་།",
            ""
        ],
        [
            "ཤིན་ཏུ་དྭངས་པའི་སྟོན་ཀའི་དུས་ཀྱི་ཟླ་བ་ཀུན་ཏུ་ཉ་གང་བ། ",
            "ཕྱོགས་གཅིག་ཏུ་དེ་དག་བརྒྱ་ཕྲག་རྣམས་ནི་",
            "བརྩེགས་པ་ལྟ་བུའི་དཀར་ལ་མཛེས་ཤིང་",
            "འོད་ཟེར་རབ་ཏུ་འཕྲོ་བའི་ཞལ་རས་དང་ལྡན་མ། ",
            "མཁྱེན་གཉིས་ཀྱི་སྐར་མ་སྟོང་ཕྲག་ཚོགས་པ་ལྟ་བུ་རྣམས་ཀྱིས། ",
            "རབ་ཏུ་སོ་སོར་ཕྱེ་བའི་སོ་སོ་ཡང་དག་རིག་པ་བཞིའི་བློ་གྲོས་ཀྱི་འོད་ཟེར་རབ་ཏུ་འབར་བའི་འཕགས་མ་སྒྲོལ་མ་དབྱངས་ཅན་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "ཤེས་རབ་ཀྱི་སྟོབས་འཕེལ་ཞིང་",
            "བློ་གྲོས་རྒྱས་པར་བྱེད་པའི་སྒྲོལ་མ་བློ་གཏེར་དབྱངས་ཅན་འདི་ཉིད་སྐུ་མདོག་སྟོན་ཟླ་ལྟར་དཀར་བ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན་དང༌། ",
            "གཡོན་ཨུཏྤལ་འཛིན་པའི་སྟེང༌། ",
            "མེ་ལོང་ལ་ས་བོན་ཧྲཱི་གྱིས་མཚན་པ་ལས་འོད་འཕྲོས། ",
            "འགྲོ་བའི་མ་རིག་པ་།",
            "ཇི་བཞིན་རྟོགས་པའི་བློ་གྲོས་ཀྱི་རྩལ་འབར་བའི་ཤེས་རབ་ཀྱི་གཏེར་ཕྱེ་བར་མཛད་པ་བསྒོམས་པ་ནི་དམིགས་རིམ་།",
            "༣ ཕྱག་འཚལ་གསེར་སྔོ་ཆུ་ནས་སྐྱེས་ཀྱི། །",
            " པདྨས་ཕྱག་ན་རྣམ་པར་བརྒྱན་མ། །",
            " སྦྱིན་པ་བརྩོན་འགྲུས་དཀའ་ཐུབ་ཞི་བ། །",
            " བཟོད་པ་བསམ་གཏན་སྤྱོད་ཡུལ་ཉིད་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            ""
        ],
        [
            "སྐུ་གསེར་གྱི་མདོག་ལྟར་སེར་ལ་",
            "ཨུཏྤལ་སྔོན་མོ་ཆུའི་ནང་ནས་སྐྱེས་ཀྱི་",
            "པདྨས་ཕྱག་གཡོན་ན་རྣམ་པར་",
            "བརྒྱན་ཏེ་འཛིན་མ་འཕགས་མ་ཁྱེད། ",
            "ལམ་སྦྱིན་པ། ",
            "བརྩོན་འགྲུས། ",
            "དཀའ་ཐུབ་ཚུལ་ཁྲིམས། ",
            "ཞི་བ་ཤེས་རབ། ",
            "བཟོད་པ་དང༌། ",
            "དེ་བཞིན་བསམ་གཏན་བཅས་ཕར་ཕྱིན་",
            "དྲུག་གི་སྤྱོད་པ་དང་བཅས་ཏེ་ཡུལ་འགྲོ་བ་རྣམས་སྒྲོལ་ཞིང་",
            "འཇུག་པའི་བྱང་སེམས་སྤྱོད་པ་རྒྱ་མཚོར་",
            "དབང་བསྒྱུར་བར་ཉིད་མ་སྟེ་མཛད་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ།། ",
            "གསལ་འདེབས་ཚུལ་ནི། ",
            "འཕགས་མ་སེར་མོ་བསོད་ནམས་མཆོག་སྟེར་",
            "འདི་ནི་སྐུ་མདོག་སེར་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་",
            "ཡིད་བཞིན་གྱི་ནོར་བུ་དགོས་འདོད་ཀུན་སྩོལ་ལས་",
            "འོད་ཟེར་མཁའ་ཁྱབ་ཏུ་འཕྲོ་བར་",
            "བསྒོམ་པ་ནི་དམིགས་རིམ་།",
            "༤ ཕྱག་འཚལ་དེ་བཞིན་གཤེགས་པའི་གཙུག་ཏོར། །",
            " མཐའ་ཡས་རྣམ་པར་རྒྱལ་བར་སྤྱོད་མ། །",
            " མ་ལུས་ཕ་རོལ་ཕྱིན་པ་ཐོབ་པའི། །",
            " རྒྱལ་བ་སྲས་ཀྱིས་ཤིན་ཏུ་བསྟེན་མ། །",
            " ཞེས་པ་།",
            ""
        ],
        [
            "ཡུལ་གང་ལ་ཕྱག་འཚལ་།",
            "དེ་བཞིན་གཤེགས་པའི་གཙུག་ཏོར་ལས་སྤྲུལ་པ། ",
            "སྲིད་པའི་སྐྱོན་མཐའ་ཡས་པ་ལས་རབ་ཏུ་རྣམ་པར་རྒྱལ་བར་སྤྱོད་པའི་ཕྲིན་ལས་ཅན་མ། ",
            "སྤངས་རྟོགས་མ་ལུས་པ་ཡོངས་སུ་རྫོགས་པས་སྤང་བྱ་སྒྲིབ་པ་བཅུ་སྤངས་ཤིང༌། ",
            "ཡོན་ཏན་ཕ་རོལ་ཕྱིན་པ་བཅུ་ཐོབ་པའི་རྒྱལ་བ་སྲས་དང་བཅས་པ་རྣམས་ཀྱིས་",
            "ཤིན་ཏུ་གུས་པས་ཁྱེད་ཉིད་བསྟེན་པའི་འཕགས་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "འཆི་མེད་ཚེ་སྒྲུབ་གཙུག་ཏོར་རྣམ་པར་རྒྱལ་མ་སྐུ་གསེར་མདོག ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང༌། ",
            "འཆི་མེད་ཚེའི་བུམ་པ་ལས་འོད་ཟེར་འཕྲོས་ཏེ་",
            "འཁོར་འདས་ཀྱི་དྭངས་བཅུད་ཐམས་ཅད་བདུད་རྩིས་གང་བ་རང་གཞན་ལ་ཐིམ། ",
            "འཆི་མེད་ཚེའི་དངོས་གྲུབ་ཐོབ་པར་བསྒོམས་པ་ནི་དམིགས་རིམ་།",
            "༥ ཕྱག་འཚལ་ཏུཏྟཱ་ར་ཧཱུྃ་ཡི་གེས། །",
            " འདོད་དང་ཕྱོགས་དང་ནམ་མཁའ་གང་མ། །",
            " འཇིག་རྟེན་བདུན་པོ་ཞབས་ཀྱིས་མནན་ཏེ། ",
            "ལུས་པ་མེད་པར་འགུགས་པར་ནུས་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            ""
        ],
        [
            "ཏུཏྟཱ་ར་ཡི་གཟུང་སྔགས་ལས་འོད་སྣ་ཚོགས་འབར་ཞིང་",
            "ལས་བཞི་ཐོགས་མེད་དུ་བསྒྲུབ་པའི་ཤེས་རབ་དང༌། ",
            "སྙིང་རྗེ་དབྱེར་མེད་ཀྱི་ངོ་བོ་ཧཱུྃ་གྱི་",
            "ཡི་གེའི་སྒྲས་འདོད་ཁམས་དང༌། ",
            "ཕྱོགས་བྲལ་ཏེ་",
            "གཟུགས་ཁམས་དང༌། ",
            "ནམ་མཁའ་གཟུགས་མེད་ཁམས་ཀྱི་རྒྱ་ཁྱོན་",
            "གང་བར་མཛད་པའི་འཕགས་མ་གང་གིས། ",
            "འཇིག་རྟེན་བདུན་།",
            "ཀླུ། ",
            "ཡི་དྭགས། ",
            "ལྷ་མ་།",
            "རིག་འཛིན། ",
            "མི། ",
            "མིའམ་ཅི། ",
            "ལྷ་སྟེ་བདུན་པོ་ཞབས་ཀྱིས་མནན་པ་ལྟར་དབང་དུ་བསྡུས་ཏེ། ",
            "གཞན་གཅིག་ཀྱང་ལུས་པ་མེད་པར་",
            "འགུགས་པར་ནུས་པའི་སྟོབས་དང་ལྡན་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "དབང་དུ་སྡུད་པའི་རིག་བྱེད་ལྷ་མོ་",
            "འདི་ཉིད་སྐུ་མདོག་དམར་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན་གཡོན་ཨུཏྤལ་འཛིན་པའི་སྟེང་",
            "མདའ་གཞུ་བཀང་བ་ལས་འོད་ཟེར་འཕྲོ་པ་བསྒོམས་པ་ནི་",
            "དམིགས་རིམ་།",
            ""
        ],
        [
            "༦ ཕྱག་འཚལ་བརྒྱ་བྱིན་མེ་ལྷ་ཚངས་པ། །",
            " རླུང་ལྷ་སྣ་ཚོགས་དབང་ཕྱུག་མཆོད་མ། །",
            " འབྱུང་པོ་རོ་ལངས་དྲི་ཟ་རྣམས་དང༌། །",
            " གནོད་སྦྱིན་ཚོགས་ཀྱིས་མདུན་ནས་བསྟོད་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            "ཤར་གྱི་ལྷ་དབང་བརྒྱ་བྱིན། ",
            "ཤར་ལྷོའི་དྲང་སྲོང་མེ་ལྷ། ",
            "སྟེང་གི་ཚངས་པ། ",
            "ནུབ་བྱང་གི་རླུང་ལྷ། ",
            "ལྷོ་ཕྱོགས་ཀྱི་སྣ་ཚོགས་དབང་ཕྱུག་སྟེ་གཤིན་རྗེ། ",
            "གཞན་ཡང་ནུབ་ཕྱོགས་ཀྱི་ཀླུའི་དབང་པོ། ",
            "འོག་ཕྱོགས་ཀྱི་ལྷ་བརྟན་མ། ",
            "ས་འཛིན་ལག་པ་ཆེན་པོ་སོགས་ཀྱིས་",
            "གུས་པས་མཆོད་ཅིང་བསྟོད་པའི་གནས་སུ་",
            "བཞུགས་པ་ནི་འཕགས་མ་ཁྱེད་ཡིན་ལ",
            "དེ་བཞིན་བྱང་ཤར་གྱི་བགེགས་སོགས་འབྱུང་པོ་དང༌། ",
            "ལྷོ་ནུབ་ཏུ་རོ་ལངས་ཏེ་བདེན་དང་བྲལ་བ་ལེགས་།",
            "ཤར་ཕྱོགས་སུ་བརྒྱ་བྱིན་གྱི་",
            "འཁོར་དྲི་ཟ་རྣམས་དང༌། ",
            "བྱང་ཕྱོགས་སུ་གནོད་སྦྱིན་རྣམ་ཐོས་སྲས་",
            "སོགས་ནོར་བདག་ཚོགས་ཀྱིས། ",
            "སྲིད་འདིར་ཆེ་བར་སྒྲོགས་པ་རྣམས་ཀྱིས་ཀྱང་",
            "ཁྱེད་ཀྱི་མདུན་དུ་གུས་པས་འཁོད་ནས་",
            "བསྟོད་པའི་ཡུལ་སྒྲོལ་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "གདོན་ཚོགས་འཛོམས་པའི་སྒྲོལ་མ་",
            "འཇིགས་བྱེད་ཆེན་མོ་འདི་ཉིད་སྐུ་མདོག་དམར་ནག ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་དབུས། ",
            "རྡོ་རྗེ་ཕུར་བུ་ཧཱུྃ་གྱི་",
            "མེ་ཞགས་དང་ཚྭ་ཚྭ་འཁྲུགས་པས། ",
            "སྨྱོ་བྱེད་དང༌། ",
            "རྗེད།",
            ""
        ],
        [
            "རེངས་བྱེད་སོགས་ཀྱི་གདོན་བགེགས་རྣམས་བཅོམ་ཞིང་",
            "སླར་ལྡང་དུ་མེད་པར་བསྒོམས་པ་ནི་དམིགས་རིམ་།",
            "༧ ཕྱག་འཚལ་ཏྲཌ་ཅེས་བྱ་དང་ཕཊ་ཀྱིས། །",
            " ཕ་རོལ་འཕྲུལ་འཁོར་རབ་ཏུ་འཇོམས་མ། །",
            " གཡས་བསྐུམ་གཡོན་བརྐྱང་ཞབས་ཀྱིས་མནན་ཏེ། ",
            "མེ་འབར་འཁྲུགས་པ་ཤིན་ཏུ་འབར་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            "ཞི་བས་མི་ཐུབ་པའི་འགྲོ་རྣམས་དྲག་པོའི་སྒྲ་ཏྲཌ་ཅེས་བྱ་བ་དྲལ་བ་དང༌། ",
            "ཕཊ་ཅེས་བྱ་བའི་འགས་པའི་སྒྲ་གཉིས་ཀྱིས། ",
            "གནོད་པའི་བསམ་སྦྱོར་ཅན་གྱི་ཕ་རོལ་ངན་པའི་བྱད་དང༌། ",
            "ངན་སྔགས། ",
            "ཐོག་སེར་སོགས་ཀྱི་འཕྲུལ་འཁོར་མ་རུངས་པ་རབ་ཏུ་འཇོམས་མ། ",
            "སྟོང་དང་སྙིང་རྗེས་སྲིད་ཞི་ལས་འདས་པའི་བརྡར་གཡས་བསྐུམ་གཡོན་བརྐྱང་ཞབས་ཀྱིས། ",
            "གཉིས་སུ་འཛིན་པ་ཅན་གྱི་གདུག་ཅན་རྣམས་ནམ་དུའང་ལྡང་དུ་མི་ནུས་པར་མནན་ཏེ། ",
            "ཡེ་ཤེས་ཀྱི་མེ་རབ་ཏུ་འབར། ",
            "རྗེས་ཆགས་ཀྱི་བརྩེ་བའི་ཁྲོ་གཉེར་འཁྲུགས་པའི་ཀློང་།",
            "གནམ་ལྕགས་དང་ཚྭ་ཚྭའི་ཟེར་ཕྲེང་ཤིན་ཏུ་འབར་བར་མཛད་མ་ཁྱེད་ལའོ།།",
            ""
        ],
        [
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "དམག་དང་ཐོག་སེར་འཇོམ་མ་གཏུམ་མོ་གཞན་གྱིས་མི་ཐུབ་མ་འདི་ཉིད་སྐུ་མདོག་ནག་མོ་དྲག་པོའི་ཆུ་ཁུར་བརྩེགས་པ་ལྟ་བུ། ",
            "ཡེ་ཤེས་ཀྱི་མེ་ཕུང་འབར་མ། ",
            "ཤིན་ཏུ་ཁྲོ་གཉེར་ཅན། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "དབུ་སྐྲ་གྱེན་དུ་བརྫེས་པ། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་དུ་",
            "རལ་གྲི་མེ་ཕུང་འབར་བས་ཕ་རོལ་གྱི་དགྲ་བོའི་གཤེད་མ་ཐམས་ཅད་བརླག་པར་བསྒོམས་པ་ནི་དམིགས་རིམ་།",
            "༨ ཕྱག་འཚལ་ཏུ་རེ་འཇིགས་པ་ཆེན་མོས།། ",
            "བདུད་ཀྱི་དཔའ་བོ་རྣམ་པར་འཇོམས་མ། །",
            " ཆུ་སྐྱེས་ཞལ་ནི་ཁྲོ་གཉེར་ལྡན་མཛད།། ",
            "དགྲ་བོ་ཐམས་ཅད་མ་ལུས་གསོད་མ། །",
            " ཞེས་པ་ལ་ཡུལ་གང་ལ་ཕྱག་འཚལ་།",
            "ཏུ་རེ་ནི་གློག་ལྟར་མྱུར་བ་སྟེ་འགྲོ་རྣམས་འཁྲུལ་སྣང་འཇིགས་རུང་གི་འཕྲང་ལས་མྱུར་བར་བསྐྱབ་པའི་ཆེད་",
            "འཇིགས་པར་མཛད་པ་ཆེན་མོའི་སྐུར་བཞེང་པས། ",
            "དུག་གསུམ་གྱི་རྣམ་རྟོག་ཉོན་མོངས་དང་",
            "ཕུང་པོ་འཆི་བདག་ལྷ་བུ་བཅས་བདུད་ཀྱི་དཔའ་བོ་ཤིན་ཏུ་གདུལ་དཀའ་བ་རྣམ་པར་འཇོམས་པར་མཛད་མ། ",
            "རབ་ཏུ་མཛེས་པའི་ཆུ་སྐྱེས་དང་མཚུངས་པའི་ཞལ་ནི། ",
            "ཕྱིན་ཅི་ལོག་པའི་མ་རུང་པ་རྣམས་འདུལ་བའི་ཕྱིར་",
            "ཁྲོ་གཉེར་དང་ལྡན་པའི་སྐུར་བཞེང་པར་མཛད་།",
            "བྱང་ཆུབ་ཀྱི་ལམ་ལ་བར་དུ་གཅོད་པའི་སྒྲིབ་གཉིས་ཀྱི་དགྲ་བོ་ཐམས་ཅད་མ་ལུས་པ་ཆོས་དབྱིངས་མཉམ་པ་ཉིད་ཀྱི་ངང་དུ་གསོད་ཅིང་",
            "བཅོམ་པར་མཛད་མ་ཁྱེད་ལའོ།།",
            ""
        ],
        [
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "རྒོལ་བའི་མཚང་འབྲུ་གཞོམ་པའི་འཕགས་མ་",
            "གཞན་མི་རྒྱལ་བའི་དཔའ་མོ་འདི་ཉིད་སྐུ་མདོག་དམར་ནག ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་རྡོ་རྗེ་མེ་འབར་བ་ཚྭ་ཚྭའི་",
            "ཟེར་ཕྲེང་གིས་ཉོན་མོངས་དང་གཞན་གྱི་མཚང་འབྲུ། ",
            "དམོད་པ་སོགས་བཤིག་པར་བསྒོམས་པ་ནི་དམིགས་རིམ་།",
            "༩ ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། །",
            " སོར་མོས་ཐུགས་ཀར་རྣམ་པར་བརྒྱན་མ། །",
            " མ་ལུས་ཕྱོགས་ཀྱི་འཁོར་ལོ་བརྒྱན་པའི། །",
            " རང་གི་འོད་ཀྱི་ཚོགས་རྣམས་འཁྲུག་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            "དཀོན་མཆོག་གསུམ་མཚོན་པའི་ཕྱག་རྒྱ་།",
            "མཛུབ་གུང་མཐེའུ་ཆུང་གསུམ་བསྒྲེང་།",
            "མཐེབ་སྲིན་གཉིས་བཀུག་སྟེ་",
            ""
        ],
        [
            "སོར་མོའི་རྩེ་སྤྲད་པ་",
            "ཐུགས་ཀར་རྣམ་པར་བརྒྱན་མ། ",
            "མཐའ་ཡས་པའི་འགྲོ་བ་མ་ལུས་པ་",
            "འཇིགས་ཆེན་བརྒྱད་དང་བཅུ་དྲུག་ལས་",
            "ཕྱོགས་ཀྱི་འཁོར་ལོས་བསྲུང་བའི་",
            "རྒྱན་གྱིས་བརྒྱན་པར་བྱེད་པའི་རྗེ་བཙུན་མ། ",
            "རང་གི་སྐུའི་འོད་ཀྱི་ཚོགས་རྣམས། ",
            "གང་འདུལ་གྱི་འགྲོ་བ་རྣམས་ལ་",
            "འཁྲུགས་པའམ་འཕྲོས་པས་འཇིགས་པ་",
            "ཀུན་ལས་སྐྱོབ་པར་མཛད་པའི་",
            "སེང་ལྡེང་ནགས་ཀྱི་སྒྲོལ་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "འཇིགས་པའི་ཚོགས་ཀུན་ལས་",
            "སྐྱོབ་པའི་སེང་ལྡེང་ནགས་ཀྱི་སྒྲོལ་མ་",
            "འདི་ཉིད་སྐུ་མདོག་ལྗང་སྔོན། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་།",
            "འཁོར་ལོ་འོད་ཟེར་འབར་བ་སྐུ་དང་",
            "འཁོར་ལོ་ལས་འོད་ཟེར་འཕྲོས་པས། ",
            "འཁོར་བའི་འཇིགས་པ་བཅུ་དྲུག་ལས་",
            "སྐྱོབས་པར་བསྒོམས་པ་ནི་དམིགས་རིམ་།",
            "འདི་སྒྲོལ་མ་༢༡་ལས་གཙོ་མོ་།",
            "འཇིགས་པ་ཆེན་པོ་བཅུ་དྲུག་ནི། ༡ ",
            "ཚུལ་ཁྲིམས་དང་ལྟ་བ་མཆོག་འཛིན་སེང་གེའི་འཇིགས་པ། ",
            "༢ གཏི་མུག་གླང་ཆེན་གྱི་འཇིགས་པ། ",
            "༣ ཞེས་སྡང་མེའི་འཇིགས་པ། ",
            "༤ ཕྲག་དོག་སྦྲུལ་གྱི་འཇིགས་པ། ",
            "༥ ལྟ་ངན་ཆོམ་རྐུན་གྱི་འཇིགས་པ། ",
            "༦ འདོད་སྲེད་ལྕགས་སྒྲོག་གི་འཇིགས་པ། ",
            "༧ འདོད་ཆགས་རྒྱ་མཚོའི་འཇིགས་པ། ༨ ",
            "ཐེ་ཚོམ་ཤ་ཟའི་འཇིགས་པ། ༩ ",
            "ཉེ་ཉོན་རྒྱགས་པ་དང་",
            "རྣམ་འཚེ་རྒྱལ་པོའི་ཆད་པའི་འཇིགས་པ། ",
            "༡༠ འཆབ་འཚིག་དམུ་རྒོད་དགྲའི་འཇིགས་པ། ",
            "༡༡ གཡོ་སྒྱུ་བརྗེད་ངན་གདོན་གྱི་འཇིགས་པ། ",
            "༡༢ ངོ་ཚ་ཁྲེལ་མེད་ཤེས་བཞིན་མིན་པ་མཛེའི་འཇིགས་པ། ",
            "༡༣ མ་དད་པ་བཤེས་བྲལ་གྱི་འཇིགས་པ། ",
            "༡༤ སེར་སྣ་དབུལ་འཕོངས་ཀྱི་འཇིགས་པ། ",
            "༡༥ ཁྲོ་བ་འཁོན་འཛིན་ཕྲག་དོག་ཐོག་གི་འཇིགས་པ། ༡༦ ",
            "ལེ་ལོ་བག་མེད་གཡེང་བ་",
            "དོན་ཉམས་པའི་འཇིགས་པ་སྟེ་བཅུ་དྲུག་གོ",
            "༡༠ ཕྱག་འཚལ་རབ་ཏུ་དགའ་བས་བརྗིད་པའི། །",
            " དབུ་རྒྱན་འོད་ཀྱི་ཕྲེང་བས་སྤེལ་མ། །",
            " བཞད་པ་རབ་བཞད་ཏུཏྟཱ་ར་ཡིས། །",
            " བདུད་དང་འཇིག་རྟེན་དབང་དུ་མཛད་མ། །",
            " ཞེས་པ་།",
            ""
        ],
        [
            "ཡུལ་གང་ལ་ཕྱག་འཚལ་།",
            "སེམས་ཅན་རྣམས་རབ་ཏུ་དགའ་བ་སྐྱེད་བྱེད་མཚན་དཔེའི་སྐུ་དང༌། ",
            "ཀུན་ནས་བརྗིད་ཅིང་མཛེས་པའི་དབུ་རྒྱན་",
            "ནོར་བུ་ལས་འོད་ཀྱི་ཕྲེང་བ་སྣ་ཚོགས་སྤེལ་མ་འཕྲོ་བ། ",
            "གསུང་བཞད་པ་བརྒྱད་དང་ལྡན་པའི་རིག་སྔགས། ",
            "ཧ་ཧཱ། ཧི་ཧི། ཧེ་ཧཻ། ཧོ་ཧཽའི་སྒྲ་དབྱངས་རབ་ཏུ་བཞད་པའི་",
            "སྒྲ་ཏུཏྟཱ་ར་ཡིས་བདུད་དགའ་རབ་དབང་ཕྱུག་སྡེ་རིས་བཅས་པ་དང༌། ",
            "རྒྱ་ལ་བློན་ཁྱིམ་བདག་སོགས་འཇིག་རྟེན་ཐས་ཅད་དབང་དུ་བསྒྱུར་ནས་",
            "ཉིད་ཀྱི་གོ་འཕང་ལ་འགོད་པར་མཛད་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "འཇིག་རྟེན་དབང་དུ་བྱེད་པའི་སྒྲོལ་མ་འཇིག་རྟེན་གསུམ་ལས་",
            "རྒྱལ་མ་འདི་ཉིད་སྐུ་མདོག་དམར་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཇིན་པའི་སྟེང༌། ",
            "རྒྱལ་མཚན་ལས་འོད་འཕྲོས་པས། ",
            "འདོད་ལྷ་དབང་དུ་བསྡུས་པ། ",
            "བཞད་པ་བརྒྱད་ལྡན་གྱི་སྔགས་སྒྲས་གཞན་འཕྲུལ་དབང་བྱེད་",
            "སྡེ་བཅས་དབང་དུ་གྱུར་པར་བསྒོམས་པ་ནི་དམིགས་རིམ་།",
            "༡༡ ཕྱག་འཚལ་ས་གཞི་སྐྱོང་བའི་ཚོགས་རྣམས། །",
            " ཐམས་ཅད་འགུགས་པར་ནུས་པ་ཉིད་མ། །",
            " ཁྲོ་གཉེར་གཡོ་བའི་ཡི་གེ་ཧཱུྃ་གིས། །",
            " ཕོངས་པ་ཐམས་རྣམ་པར་སྒྲོལ་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            ""
        ],
        [
            "ས་གཞི་ཆེན་པོ་འདི་སྐྱོང་བའི་ས་ཡི་ལྷ་མོ་དང༌། ",
            "ཀླུ་རྒྱལ་དགའ་བོ་སོགས་དང༌། ",
            "དེ་བཞིན་གནོད་སྦྱིན་གྱི་རྒྱལ་པོ། ",
            "ལྷ་དབང་བརྒྱ་བྱིན་སོགས་ཀྱི་ཚོགས་",
            "རྣམས་ཐམས་ཅད། ",
            "ཁྱེད་ཀྱི་ཕྲིན་ལས་སྒྲུབ་པའི་བྲན་དུ་འགུགས་པར་ནུས་པའི་འཕགས་མ་ཁྱེད་ཉིད་མ། ",
            "ཁྲོ་གཉེར་གཡོ་བའི་ཐུགས་ཀའི་ཡི་གེ་ཧཱུྃ་གི་འོད་ཟེར་གྱིས་ལྷ་ཀླུ་མི་སོགས་ཀྱི་དཔལ་འབྱོར་ལོངས་སྤྱོད་མ་ལུས་པ་བཀུག་ནས་",
            "འདོད་དགུ་ཆར་དུ་བབས་པས་འགྲོ་བ་དབུལ་ཞིང་ཕོངས་པ་ཐམས་ཅད་ལས་རྣམ་པར་སྒྲོལ་བར་མཛད་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "དབུལ་ཕོངས་སེལ་བའི་ནོར་སྟེར་སྒྲོལ་མ་འདི་ཉིད་སྐུ་མདོག་དམར་གསེར་བརྗིད་ཅིང་ཆགས་པའི་ཞི་མ་།",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་དུ། ",
            "གཏེར་གྱི་བུམ་པ་ལས་འོད་འཕྲོས་ལྷ་ཀླུའི་ལོངས་སྤྱོད་དཔལ་འབྱོར་ཐམས་ཅད་ཆར་བཞིན་བབས་པས་",
            "ཕྱོགས་ཀུན་གང་བར་བསྒོམས་པ་ནི་དམིགས་རིམ་།",
            "༡༢ ཕྱག་འཚལ་ཟླ་བའི་དུམ་བུས་དབུ་རྒྱན། །",
            " བརྒྱན་པ་ཐམས་ཅད་ཤིན་ཏུ་འབར་མ། །",
            " རལ་པའི་ཁྲོད་ན་འོད་དཔག་མེད་ལས། ། ",
            "རྟག་པར་ཤིན་ཏུ་འོད་རབ་མཛད་མ། །",
            " ཞེས་པ་།",
            ""
        ],
        [
            "ཡུལ་གང་ལ་ཕྱག་འཚལ་།",
            "ཟླ་བའི་དུམ་བུ་ནི་ཟླ་བ་ཕྱེད་པ་སྟེ་",
            "དེས་དབུ་ཡི་རྒྱན་དུ་རབ་ཏུ་མཛེས་པར་བརྒྱན་པ་དང༌། ",
            "སྐུ་ལའང་རིན་པོ་ཆེ་སྣ་ཚོགས་ལས་བརྒྱན་པ་",
            "དེ་ཐམས་ཅད་ལས་སྡུག་བསྔལ་གྱི་ཚོགས་རྣམས་",
            "སེལ་བའི་འོད་ཟེར་དཀར་པོ་ཤིན་ཏུ་འབར་ཞིང་འཕྲོ་བས། ",
            "འཇིག་རྟེན་ན་ཆེ་བར་གྲགས་པའི་ཕྱུག་བདག་",
            "ཡོངས་ཀྱི་ང་རྒྱལ་དང་དྲེགས་པ་འཇོམས་མ། ",
            "དབུ་སྐྲ་བུང་བ་ལྟར་གནག་པའི་རལ་པའི་ཁྲོད་ན་བདེ་ལྡན་ཞིང་",
            "མགོན་འོད་དཔག་ཏུ་མེད་པ་བཞུགས་པ་ལས། ",
            "དུས་རྟག་པར་མཐའ་ཡས་ཀྱི་འགྲོ་བ་རྣམས་ལ་",
            "ཤིན་ཏུ་འཁོར་གསུམ་དམིགས་པ་བྲལ་བའི་ཚད་མེད་པའི་",
            "སྙིང་རྗེའི་འོད་ཟེར་འཕྲོ་པས་འདོད་དགུའི་ཆར་ཆུ་བབས་ཅིང༌། ",
            "བརྟན་གཡོའི་ཉེས་པ་ཐམས་ཅད་བསལ་ཏེ",
            "དགེ་ལེགས་བཀྲ་ཤིས་པས་སྣོད་བཅུད་ཕུན་ཚོགས་ཀྱི་",
            "དཔལ་ལ་རབ་ཏུ་སྦྱར་བར་མཛད་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "སྣོད་བཅུད་དགེ་ལེགས་ཀྱིས་བདེ་བར་བྱེད་པའི་",
            "འཕགས་མ་བཀྲ་ཤིས་དོན་གྲུབ་འདི་ཉིད་སྐུ་མདོག་སེར་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་དཔལ་བེའུ་",
            "འོད་ཟེར་འཕྲོ་བ་ཅན་གྱིས་བཀྲ་ཤིས་པའི་རྫས་ཀྱིས་ཆར་།",
            "བརྟན་གཡོ་ཉེས་ཚོགས་ཐམས་ཅད་བཅོམ་སྟེ་",
            "དགེ་ལེགས་ཀྱི་ཁྱབ་པར་བསྒོམས་པ་ནི་དམིགས་རིམ་།",
            ""
        ],
        [
            "༡༣ ཕྱག་འཚལ་བསྐལ་པ་ཐ་མའི་མེ་ལྟར། །",
            " འབར་བའི་ཕྲེང་བའི་དབུས་ན་གནས་མ། །",
            " གཡས་བརྐྱངས་གཡོན་བརྐུམ་ཀུན་ནས་བསྐོར་དགའི། །",
            " དགྲ་ཡི་དཔུང་ནི་རྣམ་པར་འཇོམས་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            "བསྐལ་པ་ཐ་མ་སྟེ་འཇིག་པའི་དུས་ཀྱི་མེ་ཆེན་པོ་ལྟར། ",
            "ངོ་བོ་ཡེ་ཤེས་ལ་རྣམ་པ་མེ་དཔུང་འབར་བའི་ཕྲེང་བའི་དབུས་ན་",
            "གནས་ཤིང་བཞུགས་པའི་རྗེ་བཙུན་མ། ",
            "ཞབས་གཡས་བརྐྱངས་གཡོན་བསྐུམ་པའི་རོལ་སྟབས་ཅིར་ཡང་མ་ངེས་པ་དང༌། ",
            "བདུད་སྡེའི་ཚོགས་བཅོམ་ནས་",
            "རྡོ་རྗེའི་རྭ་གུར་གྱིས་ཀུན་ནས་བསྐོར་བར། ",
            "བདག་གཞན་འགྲོ་བ་རྣམས་མི་འཇིགས་སྐྱབས་ཀྱིས་རྟག་ཏུ་བསྲུང་བས་དགའ་བར་མཛད་པ། ",
            "བདག་དང་གཞན་དུ་འཛིན་པའི་འཁྲུལ་ཤེས་ཀྱི་རང་གཟུགས་ཕ་རོལ་གཟུགས་ཅན་གཟུགས་མེད་ཀྱི་དགྲ་བོ་ཡི་དཔུང་ཚོགས་རྣམས་ནི་",
            "རྣམ་པར་འཇོམས་པར་མཛད་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "གཟུགས་ཅན་གཟུགས་མེད་ཀྱི་གཡུལ་དང་བར་ཆད་ལས་རྒྱལ་བར་བྱེད་མའི་སྒྲོལ་མ་འདི་ཉིད་སྐུ་མདོག་དམར་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ་ཞལ་གཅིག་ཕྱག་གཉིས། ",
            "སྤྱན་གསུམ། ",
            "ཞལ་ཞི་མ་ཁྲོ་བོའི་ཉམས་ཅན། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང༌། ",
            "རྡོ་རྗེ་རྭ་གདེངས་པ་ལས་འོད་ཟེར་རྡོ་རྗེའི་ཚྭ་ཚྭ་རབ་ཏུ་འབར་ཞིང་",
            "འཕྲོ་བས་ཕ་རོལ་དགྲ་བོའི་དཔུང་རྣམས་ལྷག་མེད་དུ་བཅོམ་ནས",
            ""
        ],
        [
            "འོད་ཟེར་སླར་ཚུར་འདུས་རྡོ་རྗེའི་རྭ་གུར་ནང་བདག་གཞན་སེམས་ཅན་ཐམས་ཅད་ཚུད་པར་བསྒོམས་པ་ནི་དམིགས་རིམ་།",
            "༡༤ ཕྱག་འཚལ་ས་གཞིའི་ངོས་ལ་ཕྱག་གི། །",
            " མཐིལ་གྱིས་བསྣུན་ཅིང་ཞབས་ཀྱིས་བརྡུངས་མ། །",
            " ཁྲོ་གནེར་ཅན་མཛད་ཡི་གེ་ཧཱུྃ་གིས། །",
            " རིམ་པ་བདུན་པོ་རྣམས་ནི་འགེམས་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            "རི་རབ་གླིང་བཞི་དང་བཅས་པའི་ས་གཞིའི་ངོས་ལ། ",
            "ཟིལ་གྱིས་གནོན་པའི་རྒྱ་སྡིག་མཛུབ་ཕྱག་གི་མཐིལ་གྱིས་དྲག་དུ་ཡང་ཡང་སྣུན་ཅིང༌། ",
            "ཞབས་ཀྱིས་རྡུངས་པས། ",
            "འཇིག་རྟེན་གསུམ་གཡོ་ཞིང་",
            "འགུལ་བར་མཛད་མ། ",
            "ཞལ་ཁྲོ་གཉེར་གྱི་ཉམས་ཅན་དང་ལྡན་པར་མཛད་།",
            "ཡི་གེ་ཧཱུྃ་གྱི་སྒྲ་རབ་ཏུ་སྒྲོགས་པས་འོད་ཟེར་རྡོ་རྗེའི་མེ་ཆར་དག་གིས། ",
            "ས་འོག་རིམ་པ་བདུན་པོ་།",
            ""
        ],
        [
            "༡ མི་མ་ཡིན་གྱི་གཞི། ",
            "༢ ལྷག་པའི་གཞི། ༣ ",
            "གཞི་མེད་པ། ༤ ",
            "གཞི་ཉིད། ༥ བཅུད་ཀྱི་གཞི། ༦ ",
            "གཞི་བཟང་པོ། ",
            "༧ དག་པའི་གཞི་བཅས་ཡན་གྱི་གདུག་པ་ཅན་",
            "དམ་སྲི་རྣམས་ཀྱི་ནི་སྙིང་དང་",
            "མགོ་བོ་འགེམ་སྟེ་སྐྱེ་བ་མེད་པ་",
            "ཡུམ་ཆེན་མོའི་ངང་དུ་",
            "བརྒྱལ་བར་མཛད་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "གདུག་ཅན་དམ་སྲི་བགེགས་རིགས་ཀྱི་",
            "གནོད་པ་འཇོམས་པའི་འཕགས་མ་",
            "ཁྲོ་གཉེར་ཅན་འདི་ཉིད་སྐུ་མདོག་ནག་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་།",
            "གཏུན་ཤིང་དང་ཧཱུྃ་གི་སྒྲ་ཡིས་",
            "རྡོ་རྗེའི་མེ་ཆར་འབེབས་པ། ",
            "ཕྱག་ཞབས་ས་ལ་བསྣུན་པས། ",
            "གདུག་ཅན་དམ་སྲི་རྣམས་བཅོམ་ནས་",
            "ཆོས་ཉིད་ཀྱི་ཀློང་དུ་གྱུར་པར་",
            "བསྒོམས་པ་ནི་དམིགས་རིམ་།",
            "༡༥ ཕྱག་འཚལ་བདེ་མ་དགེ་མ་ཞི་མ། །",
            " མྱ་ངན་འདས་ཞི་སྤྱོད་ཡུལ་ཉི་མ། ། ",
            "སྭཱ་ཧཱ་ཨོ་དང་དང་ཡང་དག་ལྡན་པས། །",
            " སྡིག་པ་ཆེན་པོ་འཇོམས་པ་ཉི་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            ""
        ],
        [
            "འབྲས་བུ་སྡུག་བསྔལ་ཟད་པས་བདེ་མ། ",
            "དེའི་རྒྱུ་ལས་ཉོན་གྱི་ཀུན་འབྱུང་སྤངས་པས་དགེ་མ། ",
            "དེ་ཡང་ལམ་བདེན་སྟོང་ཉིད་རྟོགས་པའི་",
            "ཤེས་རབ་ཀྱིས་བཅོམས་པས་ཞི་མ། ",
            "སྒྲིབ་གཉིས་བག་ཆགས་མ་ལུས་པ་ཡོངས་སུ་ཟད་པས་",
            "འགོག་པ་མྱ་ངན་ལས་འདས་ཤིང་ཞི་བ་ཆོས་སྐུ་ཐོབ་པའོ།།",
            "ཕྲིན་ལས་ཀྱི་ཆ་ནས་གདུལ་བྱ་རིགས་ཅན་སོ་སོ་དང་འཚམས་པའི་",
            "སྤྱོད་ཡུལ་ཅན་ཉིད་དུ་གྱུར་པའི་རྗེ་བཙུན་མ། ",
            "བཟླས་པའི་མཇུག་ཏུ་སྭཱ་ཧཱ་དང་ཨོ་གྱིས་འགོ་བརྩམས་པའི་",
            "རྩ་བའི་རིག་སྔགས་བཅུ་དང་ཡང་དག་ལྡན་པ་",
            "འདི་བསོད་ནམས་མིན་པ་ཐུ་ཆེ་བ་བསགས་པ་ཅན་རྣམས་ཀྱིས། ",
            "རབ་ཏུ་འགྱོད་པས་ཆོ་ག་བཞིན་བཟླས་པ་དང་ཐུགས་རྗེའི་",
            "སྟོབས་ཀྱིས་སྡིག་པ་ཆེན་པོའི་འབྲས་བུ་སྡུག་བསྔལ་",
            "ཆེན་པོའང་འཇོམས་པར་མཛད་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ཡིན།།",
            "གསལ་འདེབས་ཚུལ་ནི། ",
            "སྡིག་སྒྲིབ་ཞི་བར་མཛད་པའི་སྒྲོལ་མ་འདི་ཉིད་སྐུ་མདོག་དཀར་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་དུ། ",
            "རིལ་པ་སྤྱི་བླུགས་བདུད་རྩིས་གང་བ་ལས་ཁྲུས་བྱུང་བས་",
            "ངན་སོང་དུ་སྐྱེ་བའི་སྡིག་སྒྲིབ་བཀྲུས་པར་བསྒོམས་པ་ནི་དམིགས་རིམ་།",
            "༡༦ ཕྱག་འཚལ་ཀུན་ནས་བསྐོར་རབ་དགའ་བའི། །",
            " དགྲ་ཡི་ལུས་ནི་རབ་ཏུ་འགེམས་མ། །",
            " ཡི་གེ་བཅུ་པའི་ངག་ནི་བཀོད་པའི། །",
            " རིག་པ་ཧཱུྃ་ལས་སྒྲོལ་མ་ཉིད་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            ""
        ],
        [
            "དྲང་སྲོང་དང་རིག་འཛིན། ",
            "བྱང་ཆུབ་སེམས་དཔའི་ཚོགས་ཀྱིས་ཀུན་ནས་བསྐོར་བའི་དེ་དག་གི་ཐུགས་རབ་ཏུ་དགའ་བ་དང་ལྡན་པ། ",
            "འཕགས་མ་ཁྱེད་ཀྱི་མཁྱེན་བརྩེ་ནུས་པའི་འོད་ཀྱིས། ",
            "ཕ་རོལ་དགྲ་ཡི་ལུས་ནི་རབ་ཏུ་འགེམས་པར་མཛད་མ་ནི་",
            "རྗེ་བཅུན་མ་ཁྱེད་ཉིད་དོ།།",
            "གཞན་ཡང་ཨོ་ཏཱ་རེ་ཏུཏྟཱ་རེ་ཏུ་རེ་སྭཱ་ཧྭ་ཞེས་ཡི་གེ་བཅུ་པའི་གསུང་ངག་དེ་ནི། ",
            "འབྲལ་མེད་བཀོད་པའི་རིག་པ་ཆེན་པོའི་སྔགས་བཟླ་ཞིང་བསྐྱེད་རིམ་གསལ་བའི་སྒོ་ནས་",
            "ཐུགས་ཀར་ཧཱུྃ་ལས་བྱུང་བའི་འོད་ཟེར་གྱིས་ཕ་རོལ་པོའི་ངན་སྔགས་བར་ཆད་ཐམས་ཅད་ཀྱི་སྟོབས་",
            "གཞོམ་པར་བྱེད་པའི་སྒྲོལ་མ་ཉིད་ཁོ་ན་ཡིན་པས་འཕགས་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "དགྲ་དང་བྱད་མའི་རིག་སྔགས་སྟོབས་གཞོམ་སྒྲོལ་མ་འདི་ཉིད་སྐུ་མདོག་དམར་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང༌། ",
            "རྡོ་རྗེ་རྒྱ་གྲམ་ལས་འོད་ཟེར་འཕྲོས་པས་དགྲ་བོ་བྱད་མའི་མཐུ་སྟོབས་ངག་ནུས་ཐམས་ཅད་བཤིག་པར་བསྒོམས་པ་ནི་དམིགས་རིམ་།",
            "༡༧ ཕྱག་འཚལ་ཏུ་རེའི་ཞབས་ནི་བརྡབས་པས། །",
            " ཧཱུྃ་གི་རྣམ་པའི་ས་བོན་ཉིད་མ། །",
            " རི་རབ་མནྡཱ་ར་དང་འབིགས་བྱེད། །",
            " འཇིག་རྟེན་གསུམ་རྣམས་གཡོ་བ་ཉིད་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            "ཏུ་རེ་ཞེས་པ་མྱུར་མ་ཁྱེད་ཀྱི་ཞབས་མཐིལ་གཉིས་ནི་ས་ལ་བརྡབས་ཅིང་བསྣུན་པས། ",
            "ཐུགས་ཀའི་ཧཱུྃ་ལས་འོད་ཟེར་ཧཱུྃ་གི་རྣམ་པའི་ས་བོན་ཚོགས་ཉིད་ནི་འཕྲོ་བར་མཛད་མའི་རྗེ་བཙུན་མ། ",
            "རིའི་རྒྱལ་པོ་རི་རབ་དང་མནྡཱ་ར་དང༌། ",
            "རི་བོ་འབིགས་བྱེད་ཅེས་རི་བོ་གངས་ཅན་དང༌། ",
            "འཇིག་རྟེན་གསུམ་པོ་རྣམས་གཡོ་བར་མཛད་པའི་མཐུ་སྟོབས་ཀྱིས་ཕ་རོལ་དགྲ་ཇག་སོགས་མནན་ཏེ་",
            ""
        ],
        [
            "འགྲོ་རྣམས་བདེ་བར་འགོད་པར་",
            "མཛད་མ་ཉིད་ནི་འཕགས་མ་ཁྱེད་ལའོ།།",
            "གསལ་འདེབས་ཚུལ་ནི། ",
            "དགྲ་ཇག་ཆོམ་རྐུན་འཆིང་བའི་",
            "སྒྲོལ་མ་དཔག་མེད་གནོན་མ་",
            "འདི་ཉིད་སྐུ་མདོག་དམར་སེར། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་དུ། ",
            "མཆོད་རྟེན་དང༌། ",
            "ཐུགས་ཀའི་ཧཱུྃ་ལས་འོད་ཟེར་ཧཱུྃ་ཡིག་གྲངས་མེད་དང༌། ",
            "ཞབས་མཐིལ་ས་ལ་བརྡབས་པས་རི་རབ་དང༌། ",
            "མནྡཱ་ར། ",
            "འབིབས།",
            "ཁམས་གསུམ་གཡོ་བའི་སྟོབས་ཀྱིས་",
            "དམིགས་བྱ་རྣམས་ཞབས་འོག་ཏུ་",
            "མནན་པར་བསྒོམས་ནི་དམིགས་རིམ་།",
            "༡༨ ཕྱག་འཚལ་ལྷ་ཡི་མཚོ་ཡི་རྣམ་པའི། །",
            " རི་དྭགས་རྟགས་ཅན་ཕྱག་ན་བསྣམས་མ། །",
            " ཏཱ་ར་གཉིས་བརྗོད་ཕཊ་ཀྱི་ཡི་གེས། །",
            " དུག་རྣམས་མ་ལུས་པ་ནི་སེལ་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            "ལྷ་ཡི་ཡུལ་གྱི་བདུད་རྩིའི་",
            "མཚོ་ཡི་རྣམ་པའི་དཀར་།",
            ""
        ],
        [
            "དཀར་ཟླུམ་གྱི་རི་དྭགས་རྟགས་ཅན་ཟླ་བ་ཉ་གང་བ་ཕྱག་གཡོན་ན་",
            "བསྣམས་པའི་འཕགས་མ་སྐུའི་རི་ཏིང་འཛིན་གྱི་",
            "གསལ་སྣང་བསྒོམས་པས་བརྟན་པའི་དུག་སེལ་བ། ",
            "ཏཱ་ར་གཉིས་བརྗོད་པ་ཅན་གྱི་རིག་སྔགས་ཡི་གེ་བཅུ་པ་ལ་",
            "ཕཊ་ཀྱིས་བརྒྱན་པའི་ཡི་གེ་ཅན་གྱིས་རིག་སྔགས་བཟླས་པས་",
            "གཡོ་བའི་དུག་རྣམས་མ་ལུས་པ་ནི་",
            "སེལ་བར་མཛད་མ་རྗེ་བཙུན་མ་ཁྱེད་ལའོ།།",
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "དུག་རིགས་ཞི་ཞིང་སྲུང་བའི་འཕགས་མ་",
            "རྨ་བྱ་ཆེན་མོ་འདི་ཉིད་སྐུ་མདོག་དཀར་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་།",
            "ཟླ་བ་ཉ་གང་བ་རི་དྭགས་རྟགས་ཅན་ལས་",
            "འོད་ཟེར་ཕྱོགས་ཀུན་ཏུ་འཕྲོ་པས་བརྟན་གཡོའི་",
            "དུག་རྣམས་བཅོམ་པར་བསྒོམས་པ་ནི་དམིགས་རིམ་།",
            "༡༩ ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །",
            " ལྷ་དང་མིའམ་ཅི་ཡིས་བསྟེན་མ། ། ",
            "ཀུན་ནས་གོ་ཆ་དགའ་བས་བརྗིད་ཀྱིས། །",
            " རྩོད་དང་རྨི་ལམ་ངན་པ་སེལ་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            ""
        ],
        [
            "འདོད་གཟུགས་ཀྱི་ལྷ་ཡི་ཚོགས་རྣམས་ཀྱི་",
            "རྒྱལ་པོ་ཚངས་དང་བརྒྱ་བྱིན་སོགས་དང༌། ",
            "འཇིག་རྟེན་ན་མཐུ་ཆེ་བར་གྲགས་པ་",
            "རི་དང་ཤིང་ཆུ་སོགས་ཀྱི་ལྷ་དང༌། ",
            "མིའམ་ཅི་ཡི་རྒྱལ་པོ་སོགས་ཀྱིས་",
            "གུས་པས་ཁྱེད་ཞབས་བསྟེན་མ། ",
            "འཕགས་མ་གདུགས་དཀར་མོས་ཀུན་ནས་",
            "བྱིན་གྱིས་བརླབས་པའི་སྔགས་དང་",
            "ཕྱག་རྒྱའི་གོ་ཆ་དགའ་བས་འཕགས་མ་",
            "ཁྱེད་ཉིད་སྒྲུབ་པ་པོའི་སྒོ་གསུམ་གཟི་བརྗིད་ཀྱིས་",
            "ཕ་རོལ་པོའི་རྩོད་པ་དང༌། ",
            "རྨི་ལམ་མཚན་མ་ངན་པ་རྣམས་ཡོངས་སུ་",
            "སེལ་བར་མཛད་པའི་འཕགས་མ་ཁྱེད་ལའོ།།",
            "ཞེས་ཚིག་འགྲེལ་ཡིན།།",
            "གསལ་འདེབས་ཚུལ་ནི། ",
            "རྩོད་དང་རྨི་ལམ་ངན་པ་སེལ་བའི་",
            "འཕགས་མ་མི་ཕམ་གདུགས་དཀར་མོ་",
            "འདི་ཉིད་སྐུ་མདོག་དཀར་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་སྟེང་ན་གདུགས་དཀར་པོ་ལས་",
            "རྡོ་རྗེའི་མེ་ཡི་ཚྭ་ཚྭ་འཕྲོས་པས། ",
            "རྒོལ་ངན་གྱི་རྩོད་པ་དང༌། ",
            "འབྱུང་བ་འཁྲུགས་པའི་རྨི་ལམ་ངན་པ་",
            "བསལ་བར་བསྒོམས་པ་ནི་དམིགས་རིམ་།",
            "༢༠ ཕྱག་འཚལ་ཉི་མ་ཟླ་བ་རྒྱས་པའི། །",
            " སྤྱན་གཉིས་པོ་ལས་འོད་རབ་གསལ་མ། །",
            " ཧ་ར་གཉིས་བརྗོད་ཏུཏྟཱ་ར་ཡིས། །",
            " ཤིན་ཏུ་དྲག་པོའི་རིམས་ནད་སེལ་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            "ཉི་མ་དང་ཟླ་བ་རྒྱས་པ་ལྟ་བུའི་",
            "སྤྱན་གཉིས་པོ་ལས་འོད་ཟེར་རབ་ཏུ་",
            "འབར་བ་འཕྲོས་པས་ནད་བདག་དང་",
            "ནད་རིམས་བཅས་གསོ་བར་མཛད་མ་",
            "ཁྱེད་ཀྱི་སྐུ་གསལ་ལ་མཛེས་མ། ",
            "རྩ་བའི་རིག་སྔགས་བཅུ་པ་ལ་",
            "ཧ་ར་གཉིས་ལྡན་གྱི་བརྗོད་པ་ཏུཏྟཱ་ར་ཡིས་",
            "ཤིན་ཏུ་དྲག་པོའི་རིམས་ནད་གསོ་དཀའ་བ་",
            "རྣམས་ཀྱང་སེལ་བར་མཛད་མ་ཁྱེད་ལའོ།།",
            ""
        ],
        [
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "རིམས་ནད་སེལ་བའི་འཕགས་མ་རི་ཁྲོད་ལོ་གྱོན་མ་འདི་ཉིད་སྐུ་མདོག་དཀར་སེར། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་།",
            "བདུད་རྩིས་གང་བའི་ཟ་མ་ཏོག་ལས་འོད་ཟེར་འཕྲོས་པས་",
            "ནད་བདག་དང་ནད་རིམས་བསྲེག་ཅིང་གསོ་བར་བསྒོམས་པ་ནི་དམིགས་རིམ་།",
            "༢༡ ཕྱག་འཚལ་དེ་ཉིད་གསུམ་རྣམས་བཀོད་པའི། །",
            " ཞི་བའི་མཐུ་དང་ཡང་དག་ལྡན་མ། །",
            " གདོན་དང་རོ་ལངས་གནོད་སྦྱིན་ཚོགས་རྣམས། །",
            " འཇོམས་པ་ཏུ་རེ་རབ་མཆོག་ཉིད་མ། །",
            " ཞེས་པ་།",
            "ཡུལ་གང་ལ་ཕྱག་འཚལ་།",
            "སྒྲུབ་པ་པོ་རང་གི་སྤྱི་བོར་ཨོ་དཀར་པོ། ",
            "མགྲིན་པར་གསུང་གི་ཨཱཿདམར་པོ། ",
            "སྙིང་གར་ཐུགས་ཀྱི་ཧཱུྃ་སྔོན་པོ་སྟེ་དེ་ཁོ་ན་ཉིད་གསུམ་རྣམས་མཚོན་ནས་གནས་གསུམ་དུ་བཀོད་ནས་བསྒོམ་ན",
            "འཕགས་མའི་ལྷ་སྔགས་ཏིང་འཛིན་གྱི་དེ་ཉིད་གསུམ་རང་ལ་གནས་པའི་ཕྱིར། ",
            "ཕྱི་ནང་གསང་གསུམ་གྱི་བར་ཆད་ཐམས་ཅད་རང་བཞིན་གྱིས་ཞི་བའི་མཐུ་དང་ཡང་དག་པར་ལྡན་མ་",
            "དེ་ཉིད་ཀྱི་གནས་གསུམ་ལས་སྤྲོས་པའི་འོད་ཀྱིས། ",
            "གདོན་རིགས་བཅོ་བརྒྱད་སོགས་དང་རོ་ལངས་འབྱུང་པོ། ",
            "མདངས་འཕྲོག་པའི་གནོད་སྦྱིན་སོགས་ཀྱི་ཚོགས་རྣམས་ཀྱི་བསམ་སྦྱོར་ངན་པ་རྣམས་འཇོམས་པར་མཛད་མ། ",
            "ཏུ་རེ་སྟེ་མྱུར་མ་ཁྱེད་ཐུགས་རབ་ཏུ་བརྩེ་བའི་མཆོག་གི་བདག་ཉིད་མ་ཁྱེད་ལའོ།།",
            ""
        ],
        [
            "ཞེས་པ་ནི་ཚིག་འགྲེལ་ལོ། །",
            "གསལ་འདེབས་ཚུལ་ནི། ",
            "ནད་པའི་བླ་ཚེ་བླུ་བྱེད་ཀྱི་འཕགས་མ་ལྷ་མོ་འོད་ཟེར་ཅན་མ་འདི་ཉིད་སྐུ་མདོག་དཀར་མོ། ",
            "པད་ཟླའི་སྟེང་དུ་ཞབས་ཕྱེད་སྐྱིལ། ",
            "ཞལ་གཅིག་ཕྱག་གཉིས། ",
            "གཡས་མཆོག་སྦྱིན། ",
            "གཡོན་ཨུཏྤལ་འཛིན་པའི་སྟེང་དུ་གསེར་ཉ་ལས་འོད་ཟེར་འཕྲོས་པས། ",
            "ནད་པའི་བླ་ཚེ་བརྐུས་པ་སླར་བཀུག་ནས་",
            "ཐོབ་པར་བསྒོམས་པ་ནི་དམིགས་རིམ་།",
            "གཞུང་གི་དོན་བསྡུ་བ། ",
            "རྩ་བའི་སྔགས་ཀྱི་བསྟོད་པ་འདི་དང༌། །",
            " ཕྱག་འཚལ་བ་ནི་ཉི་ཤུ་རྩ་གཅིག ། ཞེས་པ་།",
            "དོན་བསྡུ་ན་",
            "སྒྲོལ་མའི་རྩ་བའི་རིག་སྔགས་ཀྱི་དོན་དང་",
            "ཡོན་ཏན་སྤེལ་བའི་སྒོ་ནས་",
            "བསྟོད་པ་འདི་དང་ཕྱག་འཚལ་བའི་ཚིགས་སུ་བཅད་པ་ཉི་ཤུ་རྩ་གཅིག་གིས་",
            "འཕགས་མའི་རྣམ་འཕྲུལ་ཉི་ཤུ་རྩ་གཅིག་གཞུང་འདིར་ཚང་བ་བསྟན་པ་ཡིན་ནོ།།",
            "ཕྱག་འཚལ་ཉེར་གཅིག་གི་རྒྱས་འགྲེལ་ནི་ཀློག་པ་པོ་ཉུང་ཞིང་",
            ""
        ],
        [
            "དོན་རྟོགས་དཀའ་བ་ལ་རྟེན། ",
            "རྒྱུན་ལྡན་སྒྲོལ་མའི་ཉམས་ལེན་ལ་",
            "བརྩོན་པ་རྣམས་ལ་ཕན་དུ་རེ་བས། ",
            "ཏཱ་ར་ན་ཐ་དང༌། ",
            "ཀུན་མཁྱེན་འཇིགས་མེད་གླིང་པ། ",
            "རྒྱལ་སྲས་བསྟན་འཛིན་རབ་རྒྱས་སོགས་ཀྱི་",
            "འགྲེལ་པ་གཞིར་བཞག ཚིག་འགྲེལ་རྣམས་",
            "གང་ཐུབ་གོ་བདེ་བར་།",
            "རྒྱས་བསྡུས་རན་པོར་བཀོད་།",
            "ཕྲན་སངས་རྒྱས་མཉན་སྤྲུལ་མིང་དུ་འབོད་པས་བྲིས་པས། ",
            "ཀུན་ལ་སྨན་པའི་རྒྱུར་གྱུར་ཅིག།།། ",
            "༈ ན་མོ་ཨརྻ་ཏཱ་རེ་ཡེ། ",
            "བདེ་བ་ཅན་གྱི་ཞིང་ཁམས་དང༌། །",
            "པོ་ཊ་ལ་ཡི་གནས་མཆོག་ནས།།",
            "འཕགས་པའི་སྤྱན་ཆབས་ལས་འཁྲུངས་ཤིང༌། །",
            "དུས་གསུམ་རྒྱལ་བའི་ཕྲིན་ལས་མ། །",
            "ཡིད་བཞིན་འཁོར་ལོས་གཙོས་བྱས་པའི། །",
            "སྒྲོལ་མ་ཉི་ཤུ་རྩ་གཅིག་པོ། །",
            "གནས་འདིར་མྱུར་དུ་གཤེགས་སུ་གསོལ།།",
            "བདག་དང་བསྲུང་བྱ་ཐམས་ཅད་ཀྱི། །",
            "ནམ་མཁར་པད་ཟླའི་གདན་ལ་བཞུགསམ། །",
            "ལུས་དང་ལོངས་སྤྱོད་དགེ་རྩར་བཅས།།",
            ""
        ],
        [
            "འཕགས་མའི་ཚོགས་ལ་མཆོད་པ་འབུལ། །",
            "འཇིགས་པ་ཀུན་ལས་བསྐྱབ་ཏུ་གསོལ།།",
            "སྟོན་ཟླའི་མདོག་ཅན་ཞལ་གཅིག་མ། །",
            "ཕྱག་གཉིས་མཆོག་སྦྱིན་ཨུཏྤལ་བསྣམས། །",
            "ཁྱེད་ལ་ཕྱག་འཚལ་གསོལ་བ་འདེབས།།",
            "དམར་མོ་ཞལ་གཅིག་ཕྱག་བརྒྱད་མ། །",
            "རྡོར་དྲིལ་སྤྱིར་བསྣམས་མདའ་གཞུ་དང༌། །",
            "འཁོར་ལོ་རལ་གྲི་དུང་ཞགས་བསྣམས། །",
            "རབ་ཏུ་དཔའ་བའི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "དཀར་སེར་དམར་བའི་ཞལ་གསུམ་མ། །",
            "བཅུ་གཉིས་ཕྱག་གི་མཉམ་བཞག་དང༌། །",
            "ཁ་ཌཱྃ་འཁོར་ལོ་ནོར་བུ་དང༌། །",
            "རྡོ་རྗེ་མེ་ཏོག་ཕྲེང་བ་གཡས། །",
            "རིལ་བ་ཨུཏྤལ་དྲིལ་བུ་དང༌། །",
            "བུམ་པ་པོ་ཏི་གཡོན་ན་བསྣམས། །",
            "དཀར་མོ་ཟླ་མདངས་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            ""
        ],
        [
            "མདོག་སེར་པདྨ་ཉི་མའི་སྟེང༌། །",
            "ཕྱག་བཅུར་ཐུགས་ཀར་ཕྲེང་བ་དང༌། །",
            "རལ་གྲི་མདའ་དག་རྩེ་ལྔ་དང༌། །",
            "དབྱུག་གུ་གཡས་ན་བསྣམས་པ་དང༌། །",
            "དར་དཔྱང་ཞགས་པ་པདྨ་དང༌། །",
            "དྲིལ་བུ་གཞུ་ནི་གཡོན་ན་བསྣམས། །",
            "གསེར་མདོག་ཅན་གྱི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "གསེར་མདོག་ཕྱག་ནི་བཅུ་གཉིས་ཀྱི། །",
            "དང་པོ་གཉིས་ནི་མཉམ་བཞག་སྟེ།།",
            "ཁ་ཌཱྃ་འཁོར་ལོ་ནོར་བུ་དང༌། །",
            "རྡོ་རྗེ་གཡས་ན་བསྣམས་པ་སྟེ།།",
            "མེ་ཏོག་ཕྲེང་བ་སྤྱི་བླུགས་དང༌། །",
            "ཨུཏྤལ་དྲིལ་བུ་བུམ་པ་དང༌། །",
            "པུ་སྟི་གཡོན་པའི་ཕྱག་ན་བསྣམས། །",
            "གཙུག་ཏོར་རྒྱལ་བའི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            ""
        ],
        [
            "གསེར་མདོག་ཞལ་གཅིག་ཕྱག་གཉིས་མ། །",
            "སྐྱབས་སྦྱིན་པདྨ་སེར་པོ་འཛིན།།",
            "མ་རུངས་འདུལ་ཞིང་ཧཱུྃ་སྒྲ་སྒྲོག །",
            "གསེར་གྱི་མདངས་ལྡན་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "ཆུ་སྐྱེས་དམར་དང་ཉི་མའི་སྟེང༌། །",
            "རཱ་གའི་མདོག་ཅན་ཕྱག་བཞི་མ། །",
            "རལ་གྲི་ཞགས་པ་སྡིག་མཛུབ་ཞགས། །",
            "རྣམས་པར་གསལ་བའི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "ཁྲོ་མོ་ནག་མོ་ན་བཟའ་སེར། །",
            "ཕྱག་བཞི་འཁོར་ལོ་རལ་གྲི་དང༌། །",
            "ཞགས་པ་སྡིགས་མཛུབ་རབ་ཏུ་གདེངས། །",
            "སྦྲུལ་གྱི་བརྒྱན་ཅིང་འདོར་སྟབས་བསྒྲད། །",
            "རྒོལ་བ་འཇོམས་པའི་སྒྲོལ་མ་ལ།།",
            ""
        ],
        [
            "གསོལ་བ་འདེབས་སོ་ཐུགས་རྗེས་ཟུང༌།།",
            "པདྨ་དམར་དག་ཆུ་སྲིན་སྟེང༌། །",
            "གསེར་མདོག་སྐྱིལ་ཀྲུང་ཕྱེད་པས་བཞུགས།།",
            "ཁྲོ་མོའི་ཕྱག་ནི་བཞི་མ་ན།།",
            "མྱ་ངན་མེད་པའི་ཡལ་ག་དང༌། །",
            "རིན་ཆེན་པདྨ་བུམ་པ་འཛིན།།",
            "པདྨ་མཆོག་སྟེར་བའི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            ""
        ],
        [
            "ལྗང་མོ་ཞལ་གཅིག་ཕྱག་གཉིས་མ། །",
            "མཆོག་སྦྱིན་སྐྱབས་སྦྱིན་ཨུཏྤལ་བསྣམས༌། །",
            "བརྐྱང་བསྐུམ་རོལ་སྟབས་པད་ཟླར་བཞུགས།།",
            "སེང་ལྡེང་ནགས་ཀྱི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "དམར་མོ་ཞལ་གཅིག་ཕྱག་བཞི་མ། །",
            "དག་པོ་སྤྱི་བོར་ཐལ་མོ་སྦྱར།།",
            "རལ་གྲི་མྱ་ངན་མེད་ཤིང་འོག །",
            "རོལ་སྟབས་ཟླ་བ་པད་དམར་སྟེང༌། །",
            "མྱ་ངན་མེད་པའི་གྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            ""
        ],
        [
            "མདོག་ནག་ཁྲོ་མོ་ཞལ་གཅིག་མ། །",
            "ཕྱག་གཉིས་ལྕགས་ཀྱུ་ཞགས་པ་བསྣམས། །",
            "པདྨ་ཉི་སྟེང་གཡས་བརྐྱང་འགྱིང༌། །",
            "འགྲོ་བ་འགུགས་པའི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "གསེར་མདོག་ཞལ་གཅིག་རྡོར་སྐྱིལ་བཞུགས།།",
            "ཕྱག་བརྒྱད་རྩེ་གསུམ་ལྕགས་ཀྱུ་དང༌། །",
            "རྡོ་རྗེ་རལ་གྲི་གཡས་ན་བསྣམས། །",
            "ནོར་བུ་ལྕགས་ཀྱུ་དབྱུག་བུམ་གཡོན། །",
            "བཀྲ་ཤིས་སྣང་བའི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "མདོག་དམར་ཞལ་གཅིག་ཕྱག་བཞི་མ། །",
            "རལ་གྲི་འཁོར་ལོ་མདའ་གཞུ་བསྣམས། །",
            "ཁྲོ་མོ་མེ་འབར་ཉི་མའི་སྟེང༌། །",
            "སྨིན་པར་བྱེད་པའི་སྒྲོལ་མ་ལ།།",
            ""
        ],
        [
            "གསོལ་བ་འདེབས་སོ་ཐུགས་རྗེས་ཟུང༌།།",
            "ནག་མོ་གཡས་བརྐྱང་མི་རོ་མནན།།",
            "གཡས་དཀར་གཡོན་དམར་རྒྱུ་མ་གསོལ།།",
            "རལ་གྲི་དབྱུག་གུ་ལྕགས་ཀྱུ་གཡས། །",
            "ཐོད་པ་ཞགས་པ་ཚངས་པའི་བུ། །",
            "གཡོན་བསྣམས་ཁྲོ་མོའི་ཆ་ལུགས་རྫོགས།།",
            "ཁྲོ་གཉེར་གཡོ་བའི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            ""
        ],
        [
            "ཟླ་མདོག་རྡོ་རྗེའི་སྐྱིལ་ཀྲུང་བཞུགས།།",
            "ཞལ་གཅིག་ཕྱག་ནི་དྲུག་མ་སྟེ།།",
            "བགྲང་ཕྲེང་མཆོག་སྦྱིན་དབྱུག་གུ་གཡས། །",
            "པདྨ་དྲིལ་བུ་ཨུཏྤལ་སྟེང༌། །",
            "པོ་ཏི་འཛིན་ཅིང་པད་ཟླར་བཞུགས།།",
            "བདེ་གཤེགས་ཞི་བའི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "མདོག་དམར་ཞལ་གཅིག་སྤྱན་གསུམ་མ། །",
            "ཕྱག་གཉིས་ཤིང་འབྲས་སྡིགས་མཛུབ་ཕྱར། །",
            "དམར་སེར་པདྨ་ཉི་མའི་གདན། །",
            "སེམས་དཔའི་སྐྱིལ་ཀྲུང་བཅས་མཛད་མ། །",
            "ཆགས་པ་འཇོམས་པའི་སྒྲོལ་མ་ལ།།",
            ""
        ],
        [
            "གསོལ་བ་འདེབས་སོ་ཐུགས་རྗེས་ཟུང༌།།",
            "དམར་སེར་ཞལ་གཅིག་ཕྱག་གཉིས་མ། །",
            "ཕྱག་གཉིས་འཛིན་པའི་ཕྱག་རྒྱ་ཡི། །",
            "ཟླ་བ་ཐུགས་ཀར་རབ་ཏུ་བསྣམས། །",
            "བདེ་བ་ཀུན་སྒྲུབ་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "པད་དཀར་ཟླ་བ་ངང་པའི་སྟེང༌། །",
            "དུང་མདོག་སེམས་དཔའི་སྐྱིལ་ཀྲུང་བཞུགས།།",
            "ཕྱག་གཉིས་སྤྱི་བོར་ལྕགས་ཀྱུ་འཛིན།།",
            "མཆོག་སྦྱིན་གཡོན་ན་ཨུཏྤལ་སྟེང༌། །",
            "པོ་སྟི་འཛིན་ཅིང་རྒྱན་དང་བཅས།།",
            ""
        ],
        [
            "རྣམ་པར་རྒྱལ་བའི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "པད་དཀར་ཉི་སྟེང་སེམས་སྐྱིལ་བཞུགས།།",
            "མདོག་དཀར་ཕྱག་གཉིས་ཐུགས་ཀ་ནས།།",
            "མེ་ཐབས་བསྣམས་པས་སྡུག་བསྔལ་བསྲེགས། །",
            "སྡུག་བསྔལ་བསྲེག་པའི་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            ""
        ],
        [
            "པད་དཀར་ཟླ་བའི་གདན་སྟེང་དུ། །",
            "དམར་སེར་སེམས་དཔའི་སྐྱིལ་ཀྲུང་བཞུགས།།",
            "ཕྱག་གཉིས་ཐུགས་ཀར་གསེར་བུམ་བསྣམས། །",
            "དངོས་གྲུབ་འབྱུང་གནས་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "ཁྱུ་མཆོག་པདྨ་ཟླ་བའི་སྟེང༌། །",
            "ཕྱེད་སྐྱིལ་རོལ་སྟབས་སྐུ་མདོག་དཀར། །",
            "སྤྱན་གསུམ་སྟག་ཤམ་དུར་ཁྲོད་ཆས། །",
            "རྩེ་གསུམ་མེ་ཏོག་ཕྲེང་བ་བསྣམས། །",
            "ཡོངས་སུ་རྫོགས་བྱེད་སྒྲོལ་མ་ལ།།",
            "གསོལ་བ་འདེབས་སོ་ཐུགས་རྗེས་ཟུང༌།།",
            "གཙོ་མོ་ཡིད་བཞིན་འཁོར་ལོ་དང༌། །",
            "སྒྲོལ་མ་ཉི་ཤུ་རྩ་གཅིག་ལ།།",
            ""
        ],
        [
            "གསོལ་བ་འདེབས་སོ་ཐུགས་རྗེས་ཟུང༌།།",
            "སྤྱིར་དུ་སེམས་ཅན་ཐམས་ཅད་དང༌། །",
            "ཁྱད་པར་བདག་ཅག་བརྒྱུད་པར་བཅས།།",
            "འཁོར་བའི་སྡུག་བསྔལ་ཐམས་ཅད་དང༌། །",
            "ཁྱད་པར་དུས་ངན་སྙིགས་མ་ཡི། །",
            "འཇིགས་པ་བརྒྱད་དང་བཅུ་དྲུག་ལས། །",
            "སྐྱོབས་པར་མཛད་ཅིག་ཐུགས་རྗེ་ཅན། །",
            "འཇིག་རྟེན་མགོན་པོའི་སྤྱན་ཆབ་ལས། །",
            "ལྷ་མོ་ཁྱོད་ནི་འཁྲུངས་མ་།",
            "གང་དག་འཇིགས་པས་སུ་སྐྲག་པ། །",
            "ང་ཡིས་སྐྱོབས་ཞེས་ཞལ་གྱི་བཞེས་པའི། །",
            "ཐུགས་དམ་ཞལ་བཞེས་མ་གཡེལ་བར། །",
            "ད་ནི་ཐུགས་རྗེས་སྐྱབས་ཏུ་།",
            "ཅེས་པ་ཞག་བདུན་ལ་སྒྲོལ་དཀར་བསྙེན་དུས་",
            "རྨི་ལམ་དུ་མདུན་གྱི་སྒྲོལ་མ་དཀར་མོ་ལ་",
            "སྒྲོལ་མ་ཉེར་གཅིག་གིས་བསྐོར་བ་",
            "གསལ་བཏབ་ལ་ཡིད་རྩེ་གཅིག་ཏུ་གཏད་ན་",
            "ཞགས་པས་བཅིངས་བ་ལ་སོགས་པའི་",
            "འཇིགས་པ་ཐམས་ཅད་ལས་ཐར་རོ། །",
            "ཟེར་བའི་སྒྲ་ཞིག་གྲགས་པས་རྟེན་འབྲེལ་བྱས་ནས",
            ""
        ],
        [
            "ཨ་རཱ་གས་བྲིས་།",
            "མངྒ་ལ།། ",
            "༄༅། །",
            "ཕྱག་འཚལ་ཉེར་གཅིག་གི་ཕན་ཡོན་དང་བཅས་པ་གསལ་བའི་མེ་ལོང་ཞེས་བྱ་བ་བཞུགས་སོ།། ",
            "ཕྱག་འཚལ་ཉི་ཤུ་རྩ་གཅིག་གིས་བསྟོད་པ་ལ་མདོར་།",
            "རྒྱས་བཤད། ",
            "ཕན་ཡོན་བསྟན་པས་མཇུག་བསྡུ་བ་གསུམ་ལས། ",
            "དང་པོ་མདོར་བསྟན་པ་ནི། ",
            "ཨོ་ནི་སྐུ་ལྔ་ཡེ་ཤེས་ལྔ་ཡི་ངོ་བོ་སེམས་ཅན་ཀྱི་སེམས་ཀྱི་དྲི་མ་སྦྱངས་བར་མཛད་པ། ",
            "སྐྱབས་སུ་འགྲོ་བར་བྱེད་པ་དང་ཕྱག་འཚལ་བར་བྱེད་པ་ཨོ་ཞེས་བརྗོད་དོ།།",
            "རྗེ་བཙུན་མ་ནི་",
            "འཇིག་རྟེན་གསུམ་གྱི་མགོན་སྐྱབས་སུ་གྱུར་པའི་ཕྱིར་དང་",
            "སྡོམ་པ་གསུམ་ཡང་དག་པར་ལྡན་པས་ནའོ།།",
            "འཕགས་མ་ནི་སོ་སྐྱེའི་ས་ལས་རིང་དུ་འཕགས་པས་ནའོ།།",
            ""
        ],
        [
            "སྒྲོལ་མ་ནི་སེམས་ཅན་ཐམས་ཅད་སངས་རྒྱས་ཀྱི་",
            "ས་ལས་སྒྲོལ་བར་མཛད་པས་ནའོ།། ",
            "གཉིས་པ་རྒྱས་པར་བཤད་པ་ལའང༌། ",
            "སྤྱིར་ལོ་རྒྱུས་ཀྱི་དབང་དུ་བྱས་ཏེ་ཕྱག་འཚལ་བ། ",
            "སྐུའི་རྣམ་པའི་སྒོ་ནས་ཕྱག་འཚལ་བ། ",
            "ཕྲིན་ལས་བསྟན་པའི་སྒོ་ནས་ཕྱག་འཚལ་བ། ",
            "དང་པོ་༼སྤྱིར་ལོ་རྒྱུས་ཀྱི་དབང་དུ་",
            "བྱས་ཏེ་ཕྱག་འཚལ་བ༽ནི། ",
            "ཕྱག་འཚལ་སྒྲོལ་མ་མྱུར་མ་དཔའ་མོ། །",
            " སྤྱན་ནི་སྐད་ཅིག་གློག་དང་འདྲ་མ། །",
            " འཇིག་རྟེན་གསུམ་མགོན་ཆུ་སྐྱེས་ཞལ་གྱི། །",
            " གེ་སར་བྱེ་བ་ལས་ནི་བྱུང་མ། །",
            "ཞེས་པ་།",
            "སྒྲོལ་མ་ནི་དང་པོ་སྐུ་ཅི་ལས་།",
            "བར་དུ་སེམས་ཅན་གྱི་དོན་ཅི་ལྟ་བུ་མཛད་ཅེ་།",
            ""
        ],
        [
            "དང་པོ་འཇིག་རྟེན་གསུམ་གྱི་མགོན་པོ་འཕགས་པ་སྤྱན་རས་གཟིགས་དབང་ཕྱུག་གིས་གདུལ་བྱ་སེམས་ཅན་ཐམས་ཅད་སངས་རྒྱས་ཀྱི་གོ་འཕང་ལ་བཀོད་པར་མཛད་ན་ཡང༌། ",
            "སེམས་ཅན་གྱི་གནས་སྟོང་དུ་མེད་པ་མ་ཟད་སྡུག་བསྔལ་ཆེན་པོ་ཡོད་པ་ལ་བརྟེན་ནས",
            "སྤྱན་ཆབ་མང་དུ་བསིལ་བས་ཆུ་ཡི་རྒྱུན་དུ་།",
            "དེ་ལས་མེ་ཏོག་ཨུཏྤལ་ལ་སྐྱེས་།",
            "དེ་ཡི་གེ་སར་ལས་འཁྲུངས་པས་།",
            "འཁྲུངས་ནས་གདུལ་བྱའི་དོན་ཅི་ལྟ་བུ་མཛད་སྙམ་།",
            ""
        ],
        [
            "ཕྱག་འཚལ་སྒྲོལ་མ་མྱུར་མ་དཔའ་མོ་ཞེས་པས་བསྟན་།",
            "སེམས་ཅན་གྱི་དོན་མྱུར་དུ་",
            "མཛད་པས་ན་མྱུར་མ་དང༌། ",
            "སྙིང་སྟོབས་དཔའ་མི་ཞུམ་པས་ན་དཔའ་མོ། ",
            "དེ་ལྟར་མྱུར་ཞིང་དཔའ་བའི་",
            "རྗེ་བཙུན་སྒྲོལ་མ་དེ་ཉིད་ཀྱིས་",
            "སེམས་ཅན་གྱི་དོན་དུ་ཉིན་མཚན་དུས་དྲུག་ཏུ་",
            "ཡེ་ཤེས་སྤྱན་གྱིས་གཟིགས་པ་མི་གཡེལ་བར། ",
            "སུ་ནི་།",
            "སུ་ནི་དར་སོགས་གཟིགས་པ་ལ་སྒྲིབ་པ་མེད་པས་།",
            "དེ་ལྟ་བུའི་ཡོན་ཏན་དང་ལྡན་པའི་",
            "རྗེ་བཙུན་མ་ལ་སྒོ་གསུམ་གུས་པས་ཕྱག་འཚལ་ལོ། །",
            " གཉིས་པ་སྐུའི་རྣམ་པའི་སྒོ་ནས་ཕྱག་འཚལ་བ་།",
            "ལོངས་སྐུའི་རྣམ་པ་དང༌། ",
            "ཆོས་སྐུའི་རྣམ་པའི་སྒོ་ནས་ཕྱག་འཚལ་བ་གཉིས། ",
            "དང་པོ་ལོངས་སྐུའི་རྣམ་པའི་སྒོ་ནས་",
            "ཕྱག་འཚལ་བ་ལའང་ཞི་བའི་རྣམ་པ་དང༌། ",
            "ཁྲོ་བོའི་རྣམ་པའི་སྒོ་ནས་ཕྱག་འཚལ་བ་གཉིས་ལས། ",
            "དང་པོ་ཞི་བའི་རྣམ་པའི་སྒོ་ནས་ཕྱག་འཚལ་བ་།",
            ""
        ],
        [
            "ཕྱག་འཚལ་དྲུག་གི་སྒོ་ནས་བསྟོད་པར་མཛད་པ་།",
            "དང་པོ་ཞལ་མདངས་གསལ་ཞིང་",
            "འོད་ཟེར་འཕྲོ་བའི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་སྟོན་ཀའི་ཟླ་བ་ཀུན་ཏུ། །",
            " གང་བ་བརྒྱ་ནི་བརྩེགས་པའི་ཞལ་མ། །",
            " སྐར་མ་སྟོང་ཕྲག་ཚོགས་པ་རྣམས་ཀྱིས། །",
            " རབ་ཏུ་ཕྱེ་བའི་འོད་རབ་འབར་མ། །ཞེས་པ་།",
            "སྤྱིར་ཟླ་བ་དེ་དངོས་པོ་གཞན་ལས་ཁྱད་པར་དུ་འཕགས་པ་",
            "བཀྲག་མདངས་དང་ལྡན་པ་ཞིག་ཡིན་།",
            "དབྱར་གྱི་དུས་སུ་སྤྲིན་དང་རླངས་པས་སྒྲིབ་ཅིང༌། ",
            "དགུན་གྱི་དུས་སུ་དུ་བ་དང་ས་རྡུལ་གྱིས་སྒྲིབ་ནས་",
            "བཀྲག་མདངས་མི་གསལ་བ་ཡིན་ནའང༌། ",
            "སྟོན་གྱི་དུས་སུ་དེ་གཉིས་ཀ་དང་བྲལ་བས་བཀྲག་མདངས་གསལ་བ་ཡིན་ལ",
            ""
        ],
        [
            "ཚེས་བཅོ་ལྔའི་ཟླ་བ་ནི་གང་བའི་",
            "ཆ་དང་ལྡན་པ་དེ་བཞིན་དུ། ",
            "རྗེ་བཙུན་གྱི་ཞལ་རས་ཀྱང་ཤིན་ཏུ་",
            "གསལ་ཞིང་བཀྲག་མདངས་དང་ལྡན་པ། ",
            "སྟོན་ཀའི་ཟླ་བ་ཉ་གང་བ་དང་",
            "ཆོས་མཚུངས་པར་བསྟན་པ་དང༌། ",
            "དེ་ལས་འོད་ཟེར་འཕྲོ་བར་",
            "བསྟན་པར་མཛད་པ་ནི། ",
            "ཞེས་སྐར་མ་སྟོང་ཕྲག་ཙམ་གཅིག་ཏུ་འཚོགས་",
            "པ་ན་འོད་ཟེར་ཀྱང་མིག་གི་ལྟ་བས་",
            "མི་བཟོད་པར་འཕྲོ་བ་དེ་བཞིན་དུ་",
            "རྗེ་བཙུན་མའི་ཞལ་རས་ལས་ཀྱང་",
            "འོད་དང་འོད་ཟེར་མིག་གིས་",
            "ལྟ་བས་མི་བཟོད་པར་འཕྲོ་བ་།",
            "ཞལ་རས་མཛེས་པ་དང༌། ",
            "འོད་ཟེར་འཕྲོ་བའི་ཡོན་ཏན་དང་",
            "ལྡན་པའི་སྒོ་ནས་ཕྱག་འཚལ་བ་དང༌། ",
            "གཉིས་པ་སྐུ་མདོག་དང་ཕྱག་མཚན་དང་",
            "སྐུའི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་གསེར་སྔོ་ཆུ་ནས་སྐྱེས་ཀྱི། །",
            " པདྨས་ཕྱག་ནི་རྣམ་པར་བརྒྱན་མ། །",
            " སྦྱིན་པ་བརྩོན་འགྲུས་དཀའ་ཐུབ་ཞི་བ། ། ",
            "བཟོད་པ་བསམ་གཏན་སྤྱོད་ཡུལ་ཉིད་མ། །",
            "ཞེས་པ་།",
            "སྐུ་མདོག་གི་དབང་དུ་།",
            "གསེར་སྔོ་ཆུ་ནས་སྐྱེས་ཀྱི། ",
            "ཞེས་མདངས་ཤིན་ཏུ་གསལ་བའི་ཆ་ནས་",
            "གསེར་གྱི་མདངས་དང་ཆོས་མཚུངས་ཤིང༌། ",
            "ཁ་དོག་གི་བཀྲག་མདངས་དངོས་སུ་མེད་པར་",
            "སྔོན་པོའི་རྣམ་པ་དང་ལྡན་པར་",
            "བསྟན་པར་མཛད་པ་དང༌། ",
            "ཕྱག་མཚན་གྱི་དབང་དུ་།",
            "ཆུ་ནས་སྐྱེས་ཀྱི་།",
            ""
        ],
        [
            "པདྨས་ཕྱག་ནི་རྣམ་པར་བརྒྱན་མ། །",
            "ཞེས་དེ་ལ་ཆུ་ལས་སྐྱེས་པའི་མེ་ཏོག་ཨུཏྤལ་སྔོན་པོ་འདབ་མ་ཤིན་ཏུ་ཡངས་ཤིང་",
            "རྒྱ་ཆེ་བ་ཕྱག་གཡོན་པས་ཐུགས་ཀར་འཛིན་ཅིང་འདབ་མ་སྙན་གྱི་ཐད་ཀར་ཕྱེ་བ་དེ་སྐུའི་ཡོན་ཏན་དང་ལྡན་པ་བསྟན་པར་མཛད་པ་དང༌། ",
            "སྐུའི་དབང་དུ་།",
            "རྗེ་བཙུན་མ་ནི་སྐུ་གང་ལས་བྱུང་སྙམ་།",
            "རྒྱུ་ཕ་རོལ་ཏུ་ཕྱིན་པ་དྲུག་ལས་བྱུང་བ་ཡིན་ཏེ་",
            "དང་པོ་སྦྱིན་པའི་ཕར་ཕྱིན་དང༌། ",
            "དཀའ་ཐུབ་ནི་ཚུལ་ཁྲིམས་ཀྱི་ཕར་ཕྱིན། ",
            "བཟོད་པའི་ཕར་ཕྱིན། ",
            "བརྩོན་འགྲུས་ཀྱི་ཕར་ཕྱིན། ",
            "བསམ་གཏན་གྱི་ཕར་ཕྱིན། ",
            "བསམ་གཏན་གྱི་སྤྱོད་ཡུལ་ཞེས་པ་ཤེས་རབ་ཀྱི་ཕ་རོལ་ཏུ་ཕྱིན་པ་།",
            "ཕར་ཕྱིན་དྲུག་ལ་བརྟེན་ནས་བསྐྱེད་པ་ཡིན་།",
            "རྒྱུ་ཕར་ཕྱིན་དྲུག་གིས་བསྐྱེད་པ་ཙམ་དུ་མ་།",
            ""
        ],
        [
            "ཞི་བ་ཞེས་པས་དངོས་བསྟན་གྱི་དབང་དུ་བྱས་།",
            "ཕྱིན་དྲུག་ལ་སྐྱོན་གྱི་རྣམ་པས་མ་གོས་པ་།",
            "སྦྱིན་པའི་སྐབས་སུ་སེར་སྣའི་སྐྱོན་གྱིས་མ་གོས་པ་དང༌། ",
            "ཚུལ་ཁྲིམས་ལ་ཚུལ་འཆལ་གྱི་སྐྱོན་གྱིས་མ་གོས་པ། ",
            "བཟོད་པ་ལ་ཁོང་ཁྲོའི་སྐྱོན་གྱིས་མ་གོས་པ། ",
            "བརྩོན་འགྲུས་ལ་ལེ་ལོའི་སྐྱོན་གྱིས་མ་གོས་པ། ",
            "བསམ་གཏན་ལ་རྣམ་གཡེང་གི་སྐྱོན་གྱིས་མ་གོས་པ། ",
            "ཤེས་རབ་ལ་ཤེས་འཆལ་གྱི་སྐྱོན་གྱིས་མ་གོས་པར། ",
            "ཕར་ཕྱིན་དྲུག་ལ་བརྟེན་ནས་",
            "མངོན་པར་རྫོགས་པར་སངས་རྒྱས་ཏེ་གདུལ་བྱ་སེམས་ཅན་གྱི་དོན་མཛད་པ་།",
            "དེ་ལྟར་སྐུ་མདོག ཕྱག་མཚན། ",
            "སྐུའི་སྒོ་ནས་བསྟོད་པའམ་ཕྱག་འཚལ་བར་མཛད་པ་དང༌། ",
            "གསུམ་པ་",
            "རྒྱལ་དང་རྒྱལ་བའི་སྲས་ཀྱིས་གུས་པས་བསྟེན་པར་མཛད་པས། ",
            "དེ་ཡང་ཕྱག་འཚལ་ཞེས་པ་།",
            "ཐོག་མཐའ་བར་གསུམ་གྱི་གསལ་བྱེད་གསུམ་དུ་ཡོད་པ་ལས། ",
            "སྐབས་འདིར་ཕྱག་འཚལ་བ་ནི་",
            "ཐོག་མའི་གསལ་བྱེད་དུ་བསྟན་པར་མཛད་པ་།",
            ""
        ],
        [
            "གང་ལ་ན་རྗེ་བཙུན་མ་ལའོ།།",
            "ཕྱག་འཚལ་བ་ལ་ཡོན་ཏན་གང་དང་ལྡན་།",
            "རྒྱལ་བ་སངས་རྒྱས་དང་བྱང་ཆུབ་སེམས་དཔའ་ཆེན་པོ་",
            "རྣམས་ཀྱིས་གུས་པས་བསྟེན་ཅིང་ཕྱག་འཚལ་བས་",
            "ཕྱག་འཚལ་བའི་ཡུལ་དུ་གྱུར་པ་དང༌། ",
            "དེ་ལའང་སངས་རྒྱས་ཀྱིས་",
            "གུས་པས་བསྟེན་པའི་ཚུལ་དང༌། ",
            "བྱང་སེམས་ཆེན་པོ་རྣམས་ཀྱིས་",
            "གུས་པས་བསྟེན་པའི་ཚུལ་སྟེ་རྣམ་པ་གཉིས་ལས། ",
            "དང་པོ་སངས་རྒྱས་ཀྱིས་གུས་པས་བསྟེན་པའི་ཚུལ་ནི། ",
            "དེ་བཞིན་གཤེགས་པ་རྣམས་ཀྱིས་",
            "རྗེ་བཙུན་མ་ལ་ཕྱག་འཚལ་བའི་",
            "རྒྱུ་མཚན་ཅི་ལྟ་བུ་ཡིན་ཞེ་ན",
            "རྗེ་བཙུན་མ་ནི་ཡུམ་ཤེས་རབ་ཀྱི་",
            "ཕ་རོལ་ཏུ་ཕྱིན་པའི་ངོ་བོར་གྱུར་པ་ཡིན་ནོ།།",
            "སངས་རྒྱས་ཐམས་ཅད་ནི་ཤེར་ཕྱིན་ལ་",
            "བརྟེན་ནས་འཁྲུངས་པ་ཡིན་པའི་ཕྱིར་ནའོ།།",
            "ཆོས་ཀྱི་དབྱིངས་ཤེར་ཕྱིན་གྱི་དོན་དེ་",
            "ཚུལ་བཞིན་རྟོགས་ཅིང་མངོན་དུ་གྱུར་ན་",
            "སངས་རྒྱས་ཀྱི་གོ་འཕང་ཐོབ་།",
            ""
        ],
        [
            "དེ་མངོན་དུ་མ་གྱུར་ན་སངས་རྒྱས་མི་འཐོབ་པའི་ཕྱིར་རོ། །",
            "དེས་ན་རྗེ་བཙུན་མ་ནི་ཤེར་ཕྱིན་གྱི་རང་གཟུགས་ཡིན་པའི་ཕྱིར་།",
            "དེ་བཞིན་གཤེགས་པ་རྣམས་ཀྱིས་ཕྱག་འཚལ་བའོ།། ",
            "དེ་ཡང་མཐའ་ཡས་པའི་སེམས་ཅན་ཐམས་ཅད་ཀྱིས་ཤེར་ཕྱིན་ཇི་ལྟ་བ་བཞིན་",
            "མི་རྟོགས་པའི་འགལ་རྐྱེན་སྒྲིབ་གཉིས་།",
            "ཤེར་ཕྱིན་ཇི་ལྟ་བར་རྟོགས་པ་ལ་བརྟེན་ནས་",
            "རྣམ་པར་རྒྱལ་བར་སྤྱོད་མ་ཞེས་བསྟན་པར་མཛད་པ་དང༌། ",
            "གཉིས་པ་",
            "བྱང་སེམས་ཆེན་པོ་རྣམས་ཀྱིས་གུས་པས་བསྟེན་པའི་ཚུལ་ནི། ",
            "མ་ལུས་ཕ་རོལ་ཕྱིན་པ་ཐོབ་པའི། །",
            " རྒྱལ་བའི་སྲས་ཀྱིས་ཤིན་ཏུ་བསྟེན་མ། །",
            " ཞེས་བྱང་སེམས་ལའང་སོ་སྐྱེ་དང་འཕགས་ས་ལ་བཞུགས་པའི་བྱང་སེམས་གཉིས་ལས། ",
            "འཕགས་ས་ལ་བཞུགས་པའི་བྱང་སེམས་ནི་དངོས་ཡིན་ལ",
            "དེ་ལ་ཕ་རོལ་ཏུ་ཕྱིན་པ་ས་བཅུའི་ཕ་རོལ་ཏུ་ཕྱིན་པས། ",
            "ས་བཅུའི་ཡོན་ཏན་ཐོབ་པའི་ས་ལ་བཞུགས་པའི་བྱང་སེམས་རྣམས་དང་",
            "རྒྱལ་བ་སྲས་དང་བཅས་པས་ཤིན་ཏུ་དྭངས་བའི་སྒོ་ནས་",
            "རྗེ་བཙུན་མ་ལ་ཕྱག་འཚལ་བར་མཛད་པར་བསྟན་པ་དང༌། ",
            "བཞི་པ་",
            "རྗེ་བཙུན་མས་མི་མཐུན་པའི་ཕྱོགས་ཐམས་ཅད་གནོན་པའི་སྒོ་ནས་",
            "བསྟོད་པར་མཛད་པ་ནི། ",
            "ཕྱག་འཚལ་ཏུཏྟཱ་ར་ཧཱུྃ་ཡི་གེས། །",
            " འདོད་དང་ཕྱོགས་དང་ནམ་མཁའ་གང་མ། །",
            " འཇིག་རྟེན་བདུན་པོ་",
            "ཞབས་ཀྱིས་མནན་།",
            ""
        ],
        [
            "ལུས་པ་མེད་པར་འགུགས་པར་ནུས་མ། །",
            "ཞེས་པ་།",
            "ཕྱག་འཚལ་ཏུཏྟ་ར་ནི་",
            "ཐོག་མའི་གསལ་བྱེད་དུ་བསྟན་ཅིང༌། ",
            "འདོད་ཁམས། ",
            "གཟུགས་ཁམས་གནས་རིས་བཅུ་བདུན། ",
            "ནམ་མཁའ་ཞེས་པས་གཟུགས་མེད་གྱི་གནས་།",
            "ཁམས་གསུམ་ལ་རྗེ་བཙུན་མའི་",
            "ཐུགས་ཀ་ནས་འོད་ཟེར་འཕྲོས་ཤིང་",
            "འོད་ཀྱིས་གནས་ཐམས་ཅད་གང་བ་དང༌། ",
            "འཇིག་རྟེན་བདུན་པོ་ནི། ",
            "འདོད་ཁམས་ལ་ངན་སོང་གསུམ། ",
            "ལྷ་དང་མི་ཡི་གནས་ཏེ་གནས་རིས་ལྔ་དང༌། ",
            "དེའི་སྟེང་དུ་གཟུགས་ཁམས་དང༌། ",
            "གཟུགས་མེད་ཁམས་བཅས་བདུན་པོ་",
            "ཞབས་ཀྱིས་མནན་པར་མཛད་པ་།",
            "སྟོང་པ་གཟིགས་པའི་ཞབས་དང༌། ",
            "སྙིང་རྗེས་གཞན་མི་འདོར་བའི་",
            "ཞབས་གཉིས་པོས་མནན་།",
            "འཁོར་བ་དང་ངན་སོང་གི་",
            "སྡུག་བསྔལ་ལས་སྐྱོབ་པར་མཛད་ཅིང༌། ",
            "འཁོར་བའི་སེམས་ཅན་ཐམས་ཅད་",
            "ངན་སོང་དུ་ལུས་པ་མེད་པར། ",
            "མཐོ་རིས་དང་ཐར་པའི་ལམ་ལ་",
            "འགུགས་པར་ནུས་པའི་ཡོན་ཏན་དང་",
            "ལྡན་ཅིང་མི་མཐུན་པའི་ཕྱོགས་ཐམས་ཅད་མནན་པའི་",
            "སྒོ་ནས་ཕྱག་འཚལ་བར་བསྟན་པ་དང༌། ",
            "ལྔ་པ་འཇིག་རྟེན་སྐྱོང་བ་ཆེན་པོ་རྣམས་ཀྱིས་",
            "གུས་པའི་སྒོ་ནས་ཕྱག་འཚལ་བར་བསྟན་པ་ནི། ",
            "ཕྱག་འཚལ་བརྒྱ་བྱིན་མེ་ལྷ་ཚངས་པ། །",
            " རླུང་ལྷ་སྣ་ཚོགས་དབང་ཕྱུག་མཆོད་མ། །",
            " འབྱུང་པོ་རོ་ལངས་དྲི་ཟ་རྣམས་དང༌། །",
            " གནོད་སྦྱིན་ཚོགས་ཀྱིས་མདུན་ནས་བསྟོད་མ། །",
            "ཞེས་པ་།",
            "ལྷ་ཡི་དབང་པོ་བརྒྱ་བྱིན། ",
            "སྟོང་གསུམ་གྱི་བདག་པོ་ཚངས་པ། ",
            "ཡང་ན་ཤར་ཕྱོགས་སྐྱོང་བའི་བརྒྱ་བྱིན། ",
            "ཤར་ལྷོར་མེ་ལྷ། སྟེང་ཕྱོགས་སྐྱོང་བའི་ཚངས་པ། ",
            "ནུབ་བྱང་རླུང་ལྷ་ལ་སོགས་པ་དང༌། ",
            "ཕྱོགས་སྐྱོང་བ་ཆེན་པོ་རྣམས་དང༌། ",
            "དེ་ལྟར་དུ་མ་།",
            ""
        ],
        [
            "འཇིག་རྟེན་ན་ལས་ངན་དང་སྨོན་ལམ་ལོག་པས་མཚམས་སྦྱར་ནས་",
            "སྐྱེས་ཤིང༌། ",
            "གཞན་ལ་གནོད་སེམས་དང༌། ",
            "འཇིགས་སྐྲག་སྡུག་བསྔལ་གྱིས་དུས་རྟག་ཏུ་མནར་བའི་",
            "མཁའ་ལ་རྒྱུ་བའི་ཡི་དྭགས་ཀྱི་རིགས་སུ་གྱུར་པའི་འབྱུང་པོ་དང༌། ",
            "ནག་ཕྱོགས་ཀྱི་བདུད་ཀྱིས་གསོན་པོར་བརྫུ་བའི་རོ་ལངས་དང་",
            "སྲིད་པ་བར་དོར་འཁྱམས་པའི་དྲི་ཟ་རྣམས་དང༌། ",
            "གཞན་ལ་གནོད་པའི་སེམས་རྟག་ཏུ་འཆང་།",
            "རྫུ་འཕྲུལ་དང་རྟོབས་རྩལ་ལྡན་པའི་",
            "གནོད་སྦྱིན་ཀྱི་ཚོགས་རྣམས་ཀྱིས་ཀྱང༌། ",
            "རྗེ་བཙུན་མ་ལ་སྐྱབས་སུ་འགྲོ་བའི་བསམ་པས་མདུན་ནས་",
            "རྟག་ཏུ་བསྟེན་པར་མཛད་པས་ཕྱག་འཚལ་བའི་ཡུལ་དུ་བསྟན་པ་དང༌། ",
            "དྲུག་པ་ཕ་རོལ་གནོན་པའི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་ཏྲཌ་ཅེས་བྱ་དང་ཕཊ་ཀྱིས། །",
            " ཕ་རོལ་འཁྲུལ་འཁོར་རབ་ཏུ་འཇོམས་མ། །",
            " གཡས་བསྐུམ་གཡོན་བརྐྱང་ཞབས་ཀྱིས་མནན་ཏེ། ",
            "མེ་འབར་འཁྲུགས་པ་ཤིན་ཏུ་འབར་མ། །",
            "ཞེས་པ་།",
            "ཕ་རོལ་གྱི་ནད་དང་གནོད་པ་སོགས་འཇིགས་པའི་",
            "ཕྱོགས་སུ་གྱུར་པའི་ནག་ཕྱོགས་བདུད་ཀྱི་འཁྲུལ་འཁོར་",
            "གང་བྱུང་བའི་ཚེ་ན་རྗེ་བཙུན་མ་ལ་གསོལ་བ་བཏབ་པས། ",
            "གཡས་བསྐུམས་གཡོན་བརྐྱངས་བ་ལ་ནག་ཕྱོགས་",
            "བདུད་ཀྱི་ཕྱོགས་སུ་གྱུར་པ་ཐམས་ཅད་ཞབས་ཀྱིས་མནན་ཅིང་",
            "སྐུའི་རྣམ་འགྱུར་དྲག་པོའི་སྒོ་ནས་ཚར་གཅོད་ཅིང༌། ",
            "དེ་ལྟར་དུ་མ་།",
            "སྐུ་ལས་ཡེ་ཤེས་ཀྱི་མེ་འབར་ཅིང་བདུད་དང་",
            "བར་ཆད་ཐམས་ཅད་སྲེག་ཅིང་འཇོམས་པར་",
            "མཛད་པའི་སྒོ་ནས་བསྟོད་པར་མཛད་པ་དང༌། ",
            "དེའི་རྗེས་སུ་ཁྲོ་མོའི་ཚུལ་ལ་",
            "ཕྱག་འཚལ་བ་བདུན་གྱི་སྒོ་ནས་བསྟོད་པ་ལས། ",
            "དང་པོ་ཁྲོས་པའི་ཞལ་གྱིས་བདུད་དང་བར་ཆད་ཐམས་ཆད་",
            "འཇོམས་པར་མཛད་པའི་སྒོ་ནས་བསྟོད་པ་ནི། ",
            "ཕྱག་འཚལ་ཏུ་རེ་འཇིགས་པ་ཆེན་མོས།།",
            ""
        ],
        [
            "བདུད་ཀྱི་དཔའ་བོ་རྣམ་པར་འཇོམས་མ། །",
            " ཆུ་སྐྱེས་ཞལ་ནི་ཁྲོ་གཉེར་ལྡན་མཛད།། ",
            "དགྲ་བོ་ཐམས་ཅད་མ་ལུས་གསོད་མ། །",
            "ཞེས་པ་།",
            "ཕྱག་འཚལ་ཏུ་རེ་ཞེས་པ་ནི་རྗེ་བཙུན་གྱི་མཚན་བསྟན་པ་ཡིན་།",
            "མཚན་ཐོས་པ་ཙམ་གྱིས་བདུད་ཀྱི་དཔུང་།",
            "སྤྱིར་སྐྱེ་འགྲོ་ཡོངས་ལ་འཚེ་བར་བྱེད་པའི་བདུད་བཞི་།",
            "ལྷའི་བུའི་བདུད། ",
            "འཆི་བདག་གི་བདུད། ",
            "ཕུང་པོའི་བདུད། ",
            "ཉོན་མོངས་པའི་བདུད་ཀྱི་ཚོགས་ཀྱིས་གནས་སྐབས་ཀྱི་དབང་དུ་།",
            ""
        ],
        [
            "སྡུག་བསྔལ་དང་འཇིགས་པ་",
            "ཐམས་ཅད་བསྐྱེད་པར་བྱེད་ཅིང༌། ",
            "མཐར་ཐུག་གི་དབང་དུ་བྱས་།",
            "ཐར་པ་དང་ཐམས་ཅད་མཁྱེན་པའི་",
            "གོ་འཕང་ཐོབ་པ་ལ་བར་དུ་",
            "གཅོད་པའི་བདུད་རྣམས་འཇོམས་མ། ",
            "དེ་ལྟ་བུའི་བདུད་ཀྱི་དཔུང་",
            "དེ་དག་འཇོམས་པར་མཛད་མ་ཡང༌། ",
            "རྗེ་བཙུན་མ་ཆུ་སྐྱེས་ཀྱི་ཞལ་དེ་ཉིད་ཁྲོ་གཉེར་ཏེ་",
            "དྲག་པོའི་ཚུལ་དང་ལྡན་པར་མཛད་ཅིང༌། ",
            "བདུད་དང་དགྲ་བོ་ཐམས་ཅད་མ་ལུས་པ་",
            "འཇོམས་པའམ་གཅོད་པར་མཛད་པས་ན་",
            "དྲག་པོའི་ཚུལ་དང་ལྡན་པ་ལ་བསྟོད་པར་མཛད་པ་དང༌། ",
            "གཉིས་པ་གཡས་གཡོན་ཕྱག་མཚན་གྱི་",
            "སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། །",
            " སོར་མོས་ཐུགས་ཀར་རྣམ་པར་བརྒྱན་མ། །",
            " མ་ལུས་ཕྱོགས་ཀྱི་འཁོར་ལོས་བརྒྱན་པའི། །",
            " རང་གི་འོད་ཀྱི་ཚོགས་རྣམས་འཁྲུགས་མ། །",
            "ཞེས་པ་།",
            "ཕྱག་གཡོན་པ་ཐུགས་ཀར་མཐེབ་སྲིན་སྦྱར་ཅིང༌། ",
            "མཛུབ་མོ་དང་དགུང་མོ། ",
            "མཐེའུ་ཆུང་གསུམ་སྒྲེང་བ་ནི་",
            "དཀོན་མཆོག་གསུམ་མཚོན་གྱི་ཕྱག་རྒྱས་དང་",
            "མཐེབ་སྲིན་གྱི་སོར་མོ་ཨུཏྤལའི་ཡུ་བ་",
            "ཐུགས་ཀར་རྣམ་པ་ཡིད་འོང་གི་",
            "ཚུལ་གྱིས་བརྒྱན་པར་མཛད་མ། ",
            "ཕྱག་གཡས་པས་མ་ལུས་པའི་",
            "སེམས་ཅན་ལ་མཆོག་ཐུན་གྱི་",
            "དངོས་གྲུབ་སྟེར་བར་མཚོན་པའི་",
            "མཆོག་སྦྱིན་གྱི་ཕྱག་རྒྱ་མཛད་པའི་",
            "མཐིལ་དུ་འཁོར་ལོ་རྩིབས་སྟོང་གི་",
            "རི་མོས་རབ་ཏུ་མཛེས་པར་བརྒྱན་པའི་",
            "འོད་ཟེར་གྱིས་སེམས་ཅན་ཐམས་ཅད་ལ་",
            "གནོད་པའི་ཚོགས་ཐམས་ཅད་སེལ་བར་མཛད་ཅིང༌། ",
            "ཕན་བདེའི་ཕྱོགས་ཐམས་ཅད་སྦྱིན་པར་",
            "མཛད་པའི་ཕྱིར་ན་འཁོར་ལོ་རང་གི་",
            "འོད་ཟེར་དཔག་ཏུ་མེད་པར་འཁྲུགས་པར་",
            "མཛད་པའི་སྒོ་ནས་བསྟོད་པ་དང༌། ",
            "གསུམ་པ་དབུ་རྒྱན་དང་བཞད་པའི་",
            "སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་རབ་ཏུ་དགའ་བ་བརྗིད་པའི། །",
            " དབུ་རྒྱན་འོད་ཀྱི་ཕྲེང་བ་སྤེལ་མ། །",
            " བཞད་པ་རབ་བཞད་ཏུཏྟཱ་ར་ཡིས། །",
            " བདུད་དང་འཇིག་རྟེན་དབང་དུ་མཛད་མ། །",
            "ཞེས་པ་།",
            "རྗེ་བཙུན་མ་དེ་ཉིད་ཀྱིས་སེམས་ཅན་ལ་",
            "ཕན་བདེ་མ་ལུས་པ་སྟེར་བར་མཛད་པ་ལ་",
            "རབ་ཏུ་དགའ་བ་དང་ལྡན་པ་དང༌། ",
            "དེའི་ལས་ལ་བརྩོན་པར་བགྱིས་པའི་",
            "སྙིང་སྟོབས་ཆེན་པོ་དང་ལྡན་ཅིང༌། ",
            "རིགས་ལྔ་མཚོན་པར་བྱེད་པའི་དབུ་རྒྱན་གྱི་",
            "རྩེ་ལས་འོད་དང་འོད་ཟེར་གྱི་ཕྲེང་བ་",
            "དཔག་ཏུ་མེད་པ་སྤེལ་བའི་སྟོབས་ཀྱིས་",
            "སེམས་ཅན་ལ་ཕན་བདེ་མ་ལུས་པ་སྟེར་བར་མཛད་ཅིང༌། ",
            "བཞད་པའི་སྒོ་ནས་བསྟོད་པ་ནི། ",
            "བཞད་པ་དང་རྣམ་པར་བཞད་པ་ལ་སོགས་པའི་སྒོ་།",
            "བདུད་དང་དགྲ་བོའི་ཚོགས་ཐམས་ཅད་སྐྲག་པར་མཛད་ཅིང༌། ",
            "འཇིག་རྟེན་གསུམ་པོ་ཐམས་ཅད་ཟིལ་གྱིས་",
            "གནོན་པའམ་དབང་དུ་བསྡུ་བར་",
            "མཛད་པའི་སྒོ་ནས་བསྟོད་པ་དང༌། ",
            "བཞི་པ་ཕྱོགས་སྐྱོང་བཅུས་ཕྲིན་ལས་",
            "བསྒྲུབ་པའི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་ས་གཞི་སྐྱོང་བའི་ཚོགས་རྣམས། །",
            " ཐམས་ཅད་འགུགས་པར་ནུས་པ་ཉིད་མ། །",
            " ཁྲོ་གཉེར་གཡོ་བའི་ཡི་གེ་ཧཱུྃ་གིས། ། ",
            "ཕོངས་པ་ཐམས་ཅད་རྣམ་པར་སྒྲོལ་མ། །",
            "ཞེས་པ་།",
            "ས་གཞི་སྐྱོང་བ་ནི་ཕྱོགས་སྐྱོང་བཅུ་པོ་",
            "སྟེ་སྟེང་དུ་ཚངས་པ། ",
            "ཤར་དུ་བརྒྱ་བྱིན། ",
            "ཤར་ལྷོར་མེ་ལྷ། ",
            "ལྷོར་གཤིན་རྗེ། ",
            "ལྷོ་ནུབ་ཏུ་སྲིན་པོ། ",
            "ནུབ་བྱང་དུ་རླུང་ལྷ། ",
            "བྱང་དུ་གནོད་སྦྱིན། ",
            "བྱང་ཤར་དུ་དབང་།",
            ""
        ],
        [
            "འོག་ཏུ་ས་བདག་བཅས་ཀྱི་ཚོགས་རྣམས་དང༌། ",
            "དེའི་འཁོར་དང་བཅས་པ་ཐམས་ཅད་རྗེ་བཙུན་མའི་ཐུགས་ཀའི་ཏཱ་གྱི་འོད་ཟེར་གྱིས་བཀུག་པར་མཛད་ཅིང༌། ",
            "ཅི་བཅོལ་བའི་ལས་ཐམས་ཅད་སྒྲུབ་པ་དང༌། ",
            "དེ་ལྟར་བཀའ་བསྒོས་པའི་དམ་ལ་མི་གནས་པའི་འབྱུང་པོ་སྟོབས་ཆེ་བའི་ཚོགས་།",
            "རྗེ་བཙུན་མ་དྲག་ཏུ་ཁྲོས་པའི་བཞིན་གྱི་གཉེར་མ་སྤྲིན་ལྟར་གཡོ་།",
            "ཐུགས་ཀའི་ཧཱུྃ་ལས་ཧཱུྃ་དང་ཁྲོ་ཆུང་གི་ཚོགས་དཔག་ཏུ་མེད་པ་སྤྲོས་།",
            "སྟོང་ཉིད་དང་སྙིང་རྗེས་ཕོངས་པར་གྱུར་པའི་གདུལ་བྱ་ལས་",
            "ངན་ཅན་སྡུག་བསྔལ་དང་སྡིག་པ་ལ་སྤྱོད་པར་གྱུར་པ་",
            "ཐམས་ཅད་རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་ལ་བཀོད་པར་མཛད་པའི་སྒོ་ནས་བསྟོད་པ་དང༌། ",
            "ལྔ་པ་",
            "རིགས་བདག་གིས་དབུ་བརྒྱན་པའི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་ཟླ་བའི་དུམ་བུས་དབུ་བརྒྱན།། ",
            "བརྒྱན་པ་ཐམས་ཅད་ཤིན་ཏུ་འབར་མ། །",
            " རལ་པའི་ཁྲོད་ན་འོད་དཔག་མེད་ལས། ། ",
            "རྟག་པར་ཤིན་ཏུ་འོད་རབ་མཛད་མ། །",
            "ཞེས་པ་།",
            ""
        ],
        [
            "ཟླ་བའི་དུམ་བུ་ནི་ཟླ་བ་ཆུ་ཤེལ་གྱི་གོང་བུའམ་དུམ་བུས་གཙུག་ཏོར་གྱི་རྩེ་ལ་བརྒྱན་ཅིང༌། ",
            "བརྒྱན་པ་དེ་ལས་སེམས་ཅན་ཉོན་མོངས་པའི་ཚ་བས་གདུང་བ་ཅན་",
            "ཐམས་ཅད་འོད་དང་འོད་ཟེར་རབ་ཏུ་འབར་བས་ཚ་བའི་གདུང་བ་ལས་སྐྱོབ་ཅིང་",
            "བསིལ་བའི་དངོས་པོ་སྦྱིན་པ་དང༌། ",
            "དབུ་སྐྲ་རལ་པའི་ཁྲོད་ན་མགོན་པོ་འོད་དཔག་མེད་ཀྱིས་བརྒྱན་ཅིང༌། ",
            "དེ་ལས་རྟག་པར་འོད་ཟེར་ཤིན་ཏུ་འཕྲོས་པས་སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་ཞི་བར་མཛད་པའི་སྒོ་ནས་བསྟོད་པ་དང༌། ",
            "དྲུག་པ་རྗེ་བཙུན་མ་དེ་ཉིད་ཁྲོ་མོར་བཞུགས་ཚུལ་གྱི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་བསྐལ་པ་མཐའ་མའི་མེ་ལྟར། །",
            " འབར་བའི་ཕྲེང་བའི་དབུས་ན་གནས་མ། །",
            " གཡས་བརྐྱང་གཡོན་བསྐུམ་ཀུན་ནས་བསྐོར་དགའ།། ",
            "དགྲ་ཡི་དཔུང་ནི་རྣམ་པར་འཇོམས་མ། །",
            "ཞེས་པ་།",
            "དེ་ཡང་རྗེ་བཙུན་མ་དེ་ཉིད་བསྐལ་པ་མཐའ་མའི་མེ་དཔུང་རབ་ཏུ་འབར་།",
            "མེའི་ཚ་ཚའི་ཕྲེང་བ་ཕྱོགས་ཐམས་ཅད་ལ་ཁྱབ་པའི་དབུས་སུ་",
            "ཞབས་གཡས་བརྐྱང་གཡོན་བསྐུམ་གྱིས་བཞུགས་པའི་རྗེ་བཙུན་མ་ལ་དུས་ཀུན་ཏུ་བསྐོར་ཞིང་",
            "རབ་ཏུ་དགའ་བའམ་དང་བའི་སེམས་དང་ལྡན་པའི་གདུལ་བྱ་དེ་",
            "རྣམས་ཀྱི་ཐར་པའི་ལམ་ལ་བར་དུ་གཅོད་པའི་ཉོན་མོངས་ཀྱི་དགྲ་ཡི་དཔུང་རྣམས་རྣམ་པར་འཇོམས་པར་མཛད་པའི་སྒོ་ནས་བསྟོད་པ་དང༌། ",
            "བདུན་པ་",
            "ཐུགས་ཀའི་ཧཱུྃ་ཡིག་ལས་འོད་ཟེར་འཕྲོ་བའི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་ས་གཞིའི་ངོས་ལ་ཕྱག་གི །",
            " མཐིལ་གྱིས་བསྣུན་ཅིང་ཞབས་ཀྱིས་བརྡུང་མ། །",
            " ཁྲོ་གཉེར་སྤྱན་མཛད་ཡི་གེ་ཧཱུྃ་གིས། །",
            " རིམ་པ་བདུན་པོ་རྣམས་ནི་འགེམས་མ། །",
            "ཞེས་པ་།",
            ""
        ],
        [
            "འཇིག་རྟེན་གྱི་ཁམས་ས་ཆེན་པོའི་གཞི་འདི་ཉིད་ཀྱི་",
            "ངོས་ལ་ཕྱག་གཉིས་ཀྱི་མཐིལ་གྱིས་མནན་ཅིང་",
            "ཞབས་ཀྱི་མཐིལ་གཉིས་ཀྱིས་རབ་ཏུ་བརྡུང་བར་མཛད་ཅིང༌། ",
            "ཞལ་དྲག་པོའི་ཁྲོ་གཉེར་དང་ལྡན་ཅིང༌། ",
            "སྤྱན་གཉིས་རབ་ཏུ་འཁྲུགས་པའི་འོད་ཟེར་གྱིས་",
            "ཕྱོགས་ཐམས་ཅད་ལ་ཁྱབ་ཅིང༌། ",
            "ཐུགས་ཀའི་ཡི་གེ་ཧཱུྃ་མཐིང་ཀ་ལས་",
            "འོད་ཟེར་དཔག་ཏུ་མེད་པ་འཕྲོས་པས། ",
            "ངན་སོང་གསུམ་དང༌། ",
            "མཐོ་རིས་གསུམ་དང༌། ",
            "འདོད་གཟུགས་གཅིག་ཏུ་བསྡོམས་པའི་རིམ་པ་བདུན་པོའི་",
            "གནས་སུ་འཁོད་པའི་སེམས་ཅན་རྣམས་ཀྱི་གནས་སྐབས་དང་",
            "མཐར་ཐུག་གི་སྡུག་བསྔལ་ཐམས་ཅད་ལས་སྐྱོབ་པར་མཛད་པའམ་",
            "དགེ་བར་མཛད་པའི་སྒོ་ནས་བསྟོད་པ་བཅས་ཁྲོ་མོའི་",
            "ཚུལ་ལ་ཕྱག་འཚལ་བ་བདུན་གྱི་སྒོ་ནས་བསྟོད་ཅིང༌། ",
            "དེའི་རྗེས་སུ་ཆོས་སྐུའི་རྣམ་པའི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་བདེ་མ་དགེ་མ་ཞི་མ། །",
            " མྱ་ངན་འདས་ཞི་སྤྱོད་ཡུལ་ཉིད་མ། །",
            " སྭཱ་ཧཱ་ཨོ་དང་ཡང་དག་ལྡན་པས། །",
            " སྡིག་པ་ཆེན་པོ་འཇོམས་པ་ཉིད་མ། །ཞེས་པ་།",
            "མཐོང་སྤང་གི་སྤང་བྱ་ཐམས་ཅད་སྤངས་ཟིན་པའི་ཕྱིར་ན་",
            "སྡུག་བསྔལ་དང་བྲལ་ནས་",
            "བདེ་བ་ཕུན་ཚོགས་དང་ལྡན་པས་ན་བདེ་མ། ",
            "སྒོམ་སྤང་གི་སྤང་བྱ་ཐམས་ཅད་དྲུངས་ནས་འབྱིན་པར་མཛད་པས་།",
            "ཡང་དག་པར་དགེ་བའི་ལམ་གྱིས་",
            "འབྲས་བུུ་མངོན་དུ་གྱུར་པས་ན་དགེ་མ། ",
            "བག་ཆགས་ཀྱི་དྲི་མ་ཐམས་ཅད་ཡོངས་སུ་",
            "ཞི་བར་གྱུར་པས་ན་ཞི་མ་དང༌། ",
            "སྒྲིབ་པ་གསུམ་གྱི་དྲི་མ་ཐམས་ཅད་དང་བྲལ་བ་ནི་",
            "མྱ་ངན་ལས་འདས་པའི་",
            "སྤྱོད་པའི་ཡུལ་དང་ལྡན་པ་རྗེ་བཙུན་མ་ཉིད་།",
            "མཐོང་ལམ་གྱི་ཡེ་ཤེས། ",
            "སྒོམ་ལམ་གྱི་ཡེ་ཤེས། ",
            "མཐར་ཇི་ལྟ་ཇི་སྙེད་ཀྱི་ཡེ་ཤེས་མངོན་དུ་གྱུར་པ་ནི་",
            "ཐུགས་ཆོས་སྐུའི་ཡོན་ཏན་དང༌། ",
            "མཇུག་ཏུ་སྭཱ་ཧཱ་དང་ཐོག་མར་ཨོ་གྱིས་བརྒྱན་པའི་",
            "རྗེ་བཙུན་མའི་རིག་སྔགས་ཀྱི་",
            "ཡི་གེ་བཅུ་པོ་དེ་ཉིད་ཀྱིས་གདུལ་བྱ་རྣམས་ལ་",
            "གནས་སྐབས་འཇིགས་པ་བརྒྱད་དང་བཅུ་དྲུག ",
            "མཐར་ཐུག་འཁོར་བ་དང་ངན་སོང་གི་སྡུག་བསྔལ་ཐམས་ཅད་ལས་",
            "སྐྱོབ་པར་མཛད་པ་ནི་གསུང་ལོངས་སྐུའི་ཡོན་ཏན་དང༌། ",
            "དེའི་རྗེས་སུ་བདག་དང་སེམས་ཅན་ཐམས་ཅད་ཀྱི་",
            "སྡིག་པ་ཆེན་པོ་མི་དགེ་བ་བཅུ་དང༌། ",
            "མཚམས་མེད་ལྔ་སོགས་གང་བགྱིས་པ་ཐམས་ཅད་",
            "རྗེ་བཙུན་མའི་སྐུ་མཚན་དཔེའི་ཕུང་པོ་ཅན་",
            "དེའི་མདུན་དུ་ཚུལ་བཞིན་དུ་བཤགས་པ་བྱས་པས། ",
            "སྡིག་པ་དང་སྒྲིབ་པ་ཐམས་ཅད་རྩད་ནས་",
            "འཇོམས་པར་མཛད་པ་ནི་སྐུ་ཡི་ཡོན་ཏན་།",
            "སྐུ་གསུང་ཐུགས་ཀྱི་ཡོན་ཏན་གྱི་སྒོ་ནས་བསྟོད་པར་མཛད་པ་དང༌། ",
            "དེའི་རྗེས་སུ་ཕྲིན་ལས་ཀྱི་སྒོ་ནས་བསྟོད་པ་ལའང་",
            "ཕྱག་འཚལ་བ་རྣམ་པ་དྲུག་ཡོད་པ་ལས། ",
            "དང་པོ་རྩ་བའི་སྔགས་ཀྱི་ཕྲིན་ལས་བསྟན་པའི་",
            "སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་ཀུན་ནས་བསྐོར་རབ་དགའ་བའི། །",
            " དགྲ་ཡི་ལུས་ནི་རབ་ཏུ་འགེམས་མ། །",
            " ཡི་གེ་བཅུ་པའི་ངག་ནི་བཀོད་པའི། །",
            " རིག་པ་ཧཱུྃ་ལས་སྒྲོལ་མ་ཉིད་མ། །",
            "ཞེས་པ་།",
            ""
        ],
        [
            "དེ་ལ་ཞི་དྲག་གཉིས་ལས་ཞི་བའི་སྔགས་ནི་ཡི་གེ་བཅུ་པ་དང༌། ",
            "དྲག་པོའི་ཚུལ་དུ་སྒྲུབ་པའི་སྔགས་ནི། ",
            "ཨོ་ཏ་རེ་ཧཱུྃ་ཧ་ར་ཧ་ར་ཧཱུྃ། ",
            "ཞེས་པ་ཧ་ར་གཉིས་དང་ལྡན་པ་དྲག་པོའི་སྔགས་ཀྱི་ཡི་གེ་།",
            "དེ་ལྟར་ཞི་བ་དང་ཁྲོ་བོའི་སྔགས་ཀྱི་སྒོ་ནས་",
            "རྗེ་བཙུན་མ་ལ་སེམས་དང་བའི་སྒོ་ནས་ཀུན་ནས་བསྐོར་ཞིང་",
            "རབ་ཏུ་དགའ་བའི་དབང་གིས། ",
            "གང་ཟག་དེ་དག་ལ་གནོད་ཅིང་འཚེ་བར་བྱེད་པའི་དགྲ་ཡི་དཔུང་ཚོགས་རྣམས་",
            "ཞི་བ་དང་ཁྲོ་བོའི་སྔགས་ཀྱི་རྣམ་པའི་སྒོ་ནས་ཡང་དག་པར་རབ་ཏུ་འཇོམས་པ་ནི་",
            "སྔགས་ཀྱི་ཕན་ཡོན་བསྟན་པའི་སྒོ་ནས་བསྟོད་པར་མཛད་པ་དང༌། ",
            "གཉིས་པ་",
            "ཁྲོ་མོའི་བཞུགས་ཚུལ་གྱིས་ཁམས་གསུམ་གནོན་པའི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་ཏུ་རེའི་ཞབས་ནི་བརྡབས་པས། །",
            " ཧཱུྃ་གི་རྣམ་པའི་ས་བོན་ཉིད་མ། །",
            " རི་རབ་མནྡ་ར་དང་འབིགས་བྱེད། །",
            " འཇིག་རྟེན་གསུམ་རྣམས་གཡོ་བ་ཉིད་མ། །",
            "ཞེས་པ་།",
            "དེ་ཡང་རྗེ་བཙུན་མ་དེ་ཉིད་ཤིན་ཏུ་ཁྲོས་པའི་དབང་གིས་ཞབས་ས་ལ་བརྡབས་པ་ལ་བརྟེན་།",
            "ཐུགས་ཀའི་ཧཱུྃ་གི་ས་བོན་ལས་སྔགས་དང་འོད་ཟེར་རྡོ་རྗེའི་མདའ་ཡི་ཟེར་ལྟ་བུ་ཕྱོགས་བཅུར་སྤྲོས་།",
            "རི་རབ་མནྡ་ར་ཡང་རབ་ཏུ་གཡོ་ཞིང་འབིགས་པར་བྱེད་པ་དང༌། ",
            "ས་བླ་ལྷའི་འཇིག་རྟེན། ",
            "ས་སྟེང་མིའི་འཇིག་རྟེན། ",
            "ས་འོག་ཀླུའི་འཇིག་རྟེན་ཏེ་འཇིག་རྟེན་གསུམ་པོ་ཡང་རབ་ཏུ་འཁྲུག་པའམ། ",
            "ཤིན་ཏུ་གཡོ་བར་མཛད་པའི་སྒོ་ནས་བསྟོད་པ་དང༌། ",
            "གསུམ་པ་",
            "བརྟན་གཡོའི་དུག་ཐམས་ཅད་སེལ་བར་མཛད་པའི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་ལྷ་ཡི་མཚོ་ཡི་རྣམ་པའི། །",
            " རི་དྭགས་རྟགས་ཅན་ཕྱག་ན་བསྣམས་མ། །",
            " ཏཱ་ར་གཉིས་བརྗོད་ཕཊ་ཀྱི་ཡི་གེས། །",
            " དུག་རྣམས་མ་ལུས་པར་ནི་སེལ་མ། །",
            "ཞེས་པ་།",
            ""
        ],
        [
            "དེ་ལ་ཡང་ཟླ་བའི་དཀྱིལ་འཁོར་ཉ་གང་བ་ནི། ",
            "ལྷ་རྣམས་ཀྱི་ཡིད་དུ་འོང་བ་",
            "བདུད་རྩིའི་མཚོའི་རྣམ་པ་།",
            "ཕྱག་གཡོན་པའི་མེ་ཏོག་ཨུཏྤལ་ཁ་ཕྱེ་བའི་",
            "སྟེང་དུ་རི་དྭགས་རྟགས་ཅན་ནམ་",
            "ཟླ་བ་ཉ་གང་བ་དེ་ཉིད་ཕྱག་ན་བསྣམས་ཤིང༌། ",
            "ཞལ་ནས་ཏཱ་ར་གཉིས་སུ་བརྗོད་པའི་",
            "སྔགས་ཀྱི་སྒྲ་ལས་འོད་ཟེར་",
            "བདུད་རྩིའི་ཟེགས་མ་ལྟ་བུ་དང༌། ",
            "ཟླ་བ་ཉ་གང་བ་ལས་ཀྱང་བདུད་རྩིའི་རྒྱུན་བབ་སྟེ",
            "གཡོ་བའི་དུག་སེམས་ཅན་ཐམས་ཅད་ཀྱི་",
            "སེམས་ཀྱི་མ་རིག་པ་དང་ཉོན་མོངས་པའི་ཚོགས་དང༌། ",
            "བརྟན་པའི་སྦྱར་དུག་སོགས་དུག་རིགས་ཀྱི་",
            "ཚོགས་ཐམས་ཅད་ལ་བདུད་རྩིའི་རྒྱུན་གྱིས་ཁྱབ་པས། ",
            "ཉོན་མོངས་པ་དང་དུག་གི་གནོད་པའི་",
            "ཚོགས་ཐམས་ཅད་སེལ་བར་",
            "མཛད་པའི་སྒོ་ནས་བསྟོད་པ་དང༌། ",
            "བཞི་པ་རྩོད་པ་དང་རྨི་ལམ་ངན་པ་",
            "སེལ་བའི་སྒོ་ནས་བསྟོད་པར་མཛད་པ་ནི། ",
            "ཕྱག་འཚལ་ལྷ་ཡི་ཚོགས་རྣམས་རྒྱལ་པོ། །",
            " ལྷ་དང་མི་འམ་ཅི་ཡིས་བསྟེན་མ། །",
            " ཀུན་ནས་གོ་ཆ་དགའ་བའི་བརྗིད་ཀྱིས། །",
            " རྩོད་དང་རྨི་ལམ་ངན་པ་སེལ་མ། །",
            "ཞེས་པ་།",
            "འཇིག་རྟེན་ན་སྟོབས་ཆེ་བའི་",
            "ཕྱོགས་སྐྱོང་ཆེན་པོ་རྣམས་།",
            "ལྷ་ཡི་ཚོགས་རྣམས་ཀྱི་རྒྱལ་པོ་དང༌། ",
            "གཞན་ཡང་ལྷ་དང་མིའམ་ཅིས་",
            "བསྟེན་པར་མཛད་ན་ཡང༌། ",
            "བསྟེན་པ་པོ་དེ་དག་དུས་ཀུན་ཏུ་",
            "ལྟས་ངན་པ་ཐམས་ཅད་མི་འབྱུང་བར་",
            "སྲུང་བའི་གོ་ཆའམ་སྐྱོབ་པར་མཛད་པས་",
            "སེམས་མི་དགའ་བར་འཁྲུག་པ་",
            "ལ་སོགས་པའི་རྩོད་པ་དང༌། ",
            "ལྟས་ངན་རྨི་ལམ་ངན་པ་ཐམས་ཅད་",
            "སེལ་བར་མཛད་པའི་སྒོ་ནས་",
            "བསྟོད་པར་མཛད་པ་དང༌། ",
            "ལྔ་པ་རིམས་ནད་སེལ་བའི་སྒོ་ནས་",
            "བསྟོད་པར་མཛད་པ་ནི། ",
            "ཕྱག་འཚལ་ཉི་མ་ཟླ་བ་རྒྱས་པའི། །",
            " སྤྱན་གཉིས་པོ་ལ་འོད་རབ་གསལ་མ། །",
            " ཧ་ར་གཉིས་བརྗོད་ཏུཏྟ་ར་ཡིས། ། ",
            "ཤིན་ཏུ་དྲག་པོའི་རིམས་ནད་སེལ་མ། །",
            "ཞེས་པ་།",
            ""
        ],
        [
            "རྗེ་བཙུན་མ་དེ་ཉིད་ཁྲོས་པའི་རྣམ་པ་དང་ལྡན་པའི་སྤྱན་གཉིས་པོ་ཉི་མ་དང་ཟླ་བ་ལྟ་བུ་ལས་",
            "འོད་དང་འོད་ཟེར་རབ་ཏུ་འཁྲུགས་ཤིང༌། ",
            "ཧ་ར་གཉིས་སུ་བརྗོད་པ་དྲག་པོའི་སྔགས་སྒྲ་རབ་ཏུ་སྒྲོགས་པ་དེ་ལས་སྔགས་ཀྱི་ཟེར་མེ་ཡི་ཚ་ཚ་ལྟ་བུར་འཕྲོས་།",
            "གསོལ་བ་འདེབས་པ་པོའི་གང་ཟག་རྣམས་ཀྱི་ཤིན་ཏུ་བཟོད་མེད་ཀྱི་",
            "སྡུག་བསྔལ་དྲག་པོ་སྐྱེད་པར་བྱེད་པའི་རིམས་ནད་ཀྱི་ཚོགས་ཐམས་ཅད་སེལ་བའི་སྒོ་ནས་",
            "བསྟོད་པར་མཛད་པ་དང༌། ",
            "དྲུག་པ་གདོན་དང་རོ་ལངས་",
            "འཇོམས་པའི་ཕྲིན་ལས་བསྟན་པ་ནི། ",
            "ཕྱག་འཚལ་དེ་ཉིད་གསུམ་རྣམས་བཀོད་པས། །",
            " ཞི་བའི་མཐུ་དང་ཡང་དག་ལྡན་མ། །",
            " གདོན་དང་རོ་ལངས་གནོད་སྦྱིན་ཚོགས་རྣམས། །",
            " འཇོམས་པ་ཏུ་རེའི་རབ་མཆོག་ཉིད་མ། །",
            "ཞེས་པ་།",
            "སྐུའི་དེ་ཉིད་ཡི་གེ་ཨོ་དཀར་པོ། ",
            "གསུང་གི་དེ་ཉིད་ཡི་གེ་ཨཱཿདམར་པོ། ",
            "ཐུགས་ཀྱི་དེ་ཉིད་ཡི་གེ་ཧཱུྃ་སྔོན་པོ་།",
            "དེ་ལྟ་བུའི་དེ་ཉིད་གསུམ་པོ་སྐུའི་གནས་གསུམ་དུ་བཀོད་།",
            "འཇིགས་པ་དང་སྡུག་བསྔལ་ཐམས་ཅད་ལས་སྐྱོབ་པར་གསོལ་བ་རྩེ་གཅིག་ཏུ་བཏབ་པས། ",
            "གནས་སྐབས་དང་མཐར་ཐུག་གི་སྡུག་བསྔལ་ཐམས་ཅད་ཞི་བར་འགྱུར་བའི་མཐུ་སྟོབས་ཡང་དག་པ་དང་ལྡན་པའི་རྗེ་བཙུན་མའི་གནས་གསུམ་ནས་འོད་ཟེར་གསུམ་སྤྲོས་ནས",
            "གདུལ་བྱ་དེ་དག་ལ་གདོན་དང་རོ་ལངས་གནོད་སྦྱིན་གྱི་ཚོགས་རྣམས་ཀྱི་གནོད་པ་ཇི་སྙེད་པ་ཐམས་ཅད་འཇོམས་པར་མཛད་ཅིང༌། ",
            "ཏུ་རེའི་འདོད་དོན་རབ་བམ་མཆོག་ཏུ་གྱུར་པ་རྣམས་སྦྱིན་པར་མཛད་པའི་སྒོ་ནས་བསྟོད་པ་དང༌། ",
            "དེ་ལྟར་ཕྱག་འཚལ་ཉེར་གཅིག་གི་སྒོ་ནས་བསྟོད་པར་མཛད་ནས",
            ""
        ],
        [
            "གོང་དུ་བཤད་པའི་ཕྱག་འཚལ་ཉེར་གཅིག་གི་དོན་བསྡུ་བ་ནི། ",
            "རྩ་བའི་སྔགས་ཀྱིས་བསྟོད་པ་འདི་དང༌། །",
            " ཕྱག་འཚལ་བ་ནི་ཉི་ཤུ་རྩ་གཅིག །",
            "ཞེས་པ་།",
            "རྩ་བའི་སྔགས་ཀྱིས་བསྟོད་པ་ནི། ",
            "སྤང་བློ་གྲོས་བརྟན་པས་བསྒྱུར་བར་མཛད་པའི་",
            "ཡི་གེ་བཅུ་པའི་སྒོ་ནས་བསྟོད་པ་འདི་དང༌། ",
            "ཕྱག་འཚལ་བ་ཉི་ཤུ་རྩ་གཅིག་ནི། ",
            "དང་པོ་ལོ་རྒྱུས་ཀྱི་སྒོ་ནས་ཕྱག་འཚལ་བ་གཅིག ",
            "སྐུའི་རྣམ་པའི་སྒོ་ནས་ཕྱག་འཚལ་བ་ལ་",
            "ཞི་བའི་རྣམ་པའི་སྒོ་ནས་ཕྱག་འཚལ་བ་དྲུག་དང༌། ",
            "ཁྲོ་བོའི་རྣམ་པའི་སྒོ་ནས་ཕྱག་འཚལ་བ་བདུན། ",
            "ཆོས་སྐུའི་རྣམ་པའི་སྒོ་ནས་ཕྱག་འཚལ་བ་གཅིག ",
            "ཕྲིན་ལས་ཀྱི་ཡོན་ཏན་བསྟན་པའི་སྒོ་ནས་ཕྱག་འཚལ་བ་དྲུག་།",
            "ཕྱག་འཚལ་ཉེར་གཅིག་གི་དོན་ཞུས་ཟིན་།",
            "གསུམ་པ་ཕན་ཡོན་བསྟན་པའི་སྒོ་ནས་",
            "མཇུག་བསྡུ་བ་ལའང་རྣམ་པ་བཞི་།",
            "བསམ་པ་བསྟན་པ་དང༌། ",
            "དུས་བསྟན་པ་དང༌། ",
            "ཕན་ཡོན་དངོས་བསྟན་པ། ",
            "གྲངས་ཀྱི་སྒོ་ནས་མཇུག་བསྡུ་བ་སྟེ་བཞི་ལས། ",
            "དང་པོ་བསམ་པ་བསྟན་པ་ནི། ",
            "ལྷ་མོ་ལ་གུས་ཡང་དག་ལྡན་པའི། །",
            " བློ་ལྡན་གང་གིས་རབ་ཏུ་བརྗོད་པས། །",
            "ཞེས་པ་།",
            "ལྷ་མོ་དེ་ལ་གུས་པ་ཡང་དག་པར་ལྡན་པའི་",
            "གང་ཟག་བློ་གྲོས་དང་ལྡན་པ་གང་ཞིག་གིས་",
            "ཕྱག་འཚལ་ཉེར་གཅིག་གི་བསྟོད་པ་རབ་ཏུ་བརྗོད་།",
            ""
        ],
        [
            "གཉིས་པ་དུས་ཀྱི་དབང་དུ་།",
            "སྲོད་དང་ཐོ་རངས་ལངས་པར་བྱས་ཏེ།། ",
            "དྲན་པས་མི་འཇིགས་ཐམས་ཅད་རབ་སྟེར།།",
            "ཞེས་པ་།",
            "རྗེ་བཙུན་མ་ཁྲོས་པའི་ཚུལ་དུ་བཞུགས་པ་",
            "དེ་ཉིད་ལ་སྲོད་ཀྱི་དུས་སུ་གསོལ་བ་བཏབ་པ་དང༌། ",
            "ཞི་བའི་ཚུལ་དུ་བཞུགས་པ་དེ་ཉིད་ལ་",
            "ཐོ་རངས་ཀྱི་དུས་སུ་ལྡང་བའམ་ལངས་པར་བྱས་ནས",
            "ཞེས་དུས་གཉིས་གཙོ་བོར་།",
            ""
        ],
        [
            "དུས་ཐམས་ཅད་ལ་ཡོན་ཏན་དྲན་བཞིན་པའི་སྒོ་ནས་",
            "གསོལ་བ་བཏབ་ཅིང་",
            "དྲན་པ་ཙམ་གྱིས་མི་འཇིགས་པ་ཐམས་ཅད་རབ་ཏུ་སྦྱིན་པའམ་",
            "སྟེར་བར་མཛད་ཅིང༌། ",
            "གནས་སྐབས་ཀྱི་དབང་དུ་འཇིགས་པ་བརྒྱད་དང་བཅུ་དྲུག་ལ་མི་འཇིགས་པ་དང༌། ",
            "མཐར་ཐུག་གི་དབང་དུ་རྒྱུ་སྡིག་པ་མི་དགེ་བ་ལས་སྐྱོབ་པ་ནི། ",
            "ཞེས་སྡིག་པ་མི་དགེ་བ་ཐམས་ཅད་རབ་ཏུ་ཞི་བར་མཛད་པ་དང༌། ",
            "འབྲས་བུའི་དབང་དུ་།",
            "ཞེས་འབྲས་བུ་ངན་སོང་གི་སྡུག་བསྔལ་ཐམས་ཅད་རྗེ་བཙུན་མར་གསོལ་བ་བཏབ་པ་ཙམ་གྱིས་",
            "འབྲས་བུ་མྱོང་མི་དགོས་པར་ངན་སོང་གི་གནས་རིས་ལས་ཐར་བར་མཛད་པ་དང༌། ",
            "གསུམ་པ་ཕན་ཡོན་དངོས་བསྟན་པ་ནི། ",
            "རྒྱལ་བ་བྱེ་བ་ཕྲག་བདུན་རྣམས་ཀྱིས། །",
            " མྱུར་དུ་དབང་ནི་བསྐུར་བར་འགྱུར་ལ། ",
            "འདི་ལས་ཆེ་བ་ཉིད་ནི་འཐོབ་ཅིང༌། །",
            " སངས་རྒྱས་གོ་འཕང་མཐར་ཐུག་དེར་འགྲོ།།",
            "ཞེས་པ་།",
            "ཕྱོགས་བཅུའི་འཇིག་རྟེན་གྱི་ཁམས་ན་རྒྱལ་བ་བྱེ་བ་ཕྲག་བདུན་རྣམས་ཀྱིས། ",
            "རྗེ་བཙུན་མ་ལ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པར་དབང་བསྐུར་བའི་རྗེ་བཙུན་མ་དེ་ཉིད་ལ་གསོལ་བ་རྩེ་གཅིག་ཏུ་བཏབ་པའི་མཐུ་ལ་བརྟེན་ནས",
            "ཚེ་འདི་ལའང་གནས་སྐབས་མཐོ་རིས་ཀྱི་ཡོན་ཏན་འབྱོར་བར་འགྱུར་བའམ། ",
            "ཡོན་ཏན་ཆེ་བ་ཉིད་ཐོབ་པའི་དབང་དུ་ན་འཁོར་ལོའི་སྒྱུར་བའི་རྒྱལ་པོ་ལྟ་བུ། ",
            "བསོད་ནམས་ཀྱི་དབང་དུ་ན་བརྒྱ་བྱིན་དང་ཚངས་པ་ལྟ་བུ། ",
            "མཐར་ཐུག་གི་དབང་དུ་ན་",
            "སངས་རྒྱས་ཀྱི་གོ་འཕང་ཆོས་ཐམས་ཅད་ཀྱི་འབྲས་བུའི་མཐར་ཐུག་པ་",
            "བཅུ་གཅིག་ཀུན་ཏུ་འོད་ཀྱི་ས་དེར་འགྲོ་བའམ་ཐོབ་པར་འགྱུར་བ་དང༌། ",
            "ཞེས་གང་ཟག་གང་ཡིན་པ་དེའི་དུས་ནི། ",
            "སངས་རྒྱས་ཀྱི་གོ་འཕང་སྒྲུབ་པའི་སྐབས་སུ་བར་དུ་གཅོད་པའི་དུག་གི་སྒྲིབ་པ་།",
            ""
        ],
        [
            "སྒྲིབ་པ་གསུམ་གྱིས་ཐར་པའི་གོ་འཕང་གི་བདེ་བ་ཐམས་ཅད་",
            "བརླག་པར་བྱེད་པ་དྲག་པོའི་ཆེན་པོ་ཆོས་མཚུངས་པ་རྣམས་",
            "རྗེ་བཙུན་མ་ལ་གསོལ་བ་རྩེ་གཅིག་ཏུ་བཏབ་པ་ལ་བརྟེན་ནས་",
            "སྒྲིབ་པ་གསུམ་པོ་ཡང་བྲལ་བར་འགྱུར་བ་དང༌། ",
            "ཞེས་སེམས་ཅན་ཀུན་གྱི་སེམས་ལ་འཁོར་བ་ཐོག་མེད་ནས་",
            "བསགས་པའི་སྒྲིབ་པ་ཐམས་ཅད་རྒྱུན་མཐའི་རྡོ་རྗེ་ལྟ་བུའི་",
            "ཏིང་ངེ་འཛིན་གྱིས་མ་བཅོམ་གྱི་བར་དུ་བརྟན་དུ་གནས་པར་འགྱུར་བ་དང༌། ",
            "ཞེས་སེམས་ཅན་གཞན་ཡང་འགྲོ་བ་དང་",
            "རྒྱུ་བའི་དུག་གི་རིགས་སུ་གྱུར་པ་སྦྲུལ་དང༌། ",
            "གཞན་ཡང་མཆེ་བའི་དུག་དང༌། ",
            "ཤ་ཡི་དུག་དང༌། ",
            "སྤུའི་དུག་སོགས་དུག་གི་རིགས་ཐམས་ཅད་ཞི་བར་མཛད་པ་དང༌། ",
            "ཞེས་དེ་བཞིན་དུ་ཟོས་པ་དང་འཐུང་བའི་རིགས་སུ་གྱུར་པའི་",
            "སེམས་ཅན་ཐམས་ཅད་སྡུག་བསྔལ་བཟོད་དུ་མེད་པར་",
            "མྱོང་བའི་གང་ཟག་རྣམས་རྗེ་བཙུན་མ་ལ་",
            "གསོལ་བ་རྩེ་གཅིག་ཏུ་བཏབ་པ་དང༌། ",
            "ཅེས་རྗེ་བཙུན་མའི་བྱིན་རླབས་དྲན་པ་ཙམ་གྱིས་",
            "རབ་ཏུ་བདེ་བ་ཁྱད་པར་ཅན་ཐོབ་སྟེ",
            "སྡུག་བསྔལ་དེ་དག་སེལ་བ་ཉིད་ནི་འཐོབ་པ་དང༌། ",
            "དེར་མ་ཟད། ",
            "གདོན་དང་རིམས་ནད་དུག་གིས་གཟིར་བའི། །",
            " སྡུག་བསྔལ་ཚོགས་ནི་རྣམ་པར་སྤང་སྟེ། ",
            "ཞེས་གནོད་པའི་ཚོགས་སུ་གྱུར་པའི་གདོན་དང༌། ",
            "འབྱུང་བ་འཁྲུགས་པའི་རིམས་ནད། ",
            "དུག་གི་རིགས་སུ་གྱུར་པ་སོགས་ཀྱིས་རྟག་ཏུ་གཟིར་ཞིང་",
            "མནར་བའི་སྡུག་བསྔལ་གྱི་ཚོགས་ནི་",
            "རྗེ་བཙུན་མ་ལ་གསོལ་བ་བཏབ་པའི་མོད་ལ་",
            "ཡོངས་སུ་རྣམ་པར་སྤང་བར་འགྱུར་ཏེ",
            ""
        ],
        [
            "ཞེས་རང་གིས་ཕྱག་འཚལ་ཉེར་གཅིག་གི་",
            "སྒོ་ནས་རྗེ་བཙུན་མ་ལ་གསོལ་བ་བཏབ་པ་",
            "ཙམ་གྱིས་རང་དོན་ཙམ་དུ་མ་ཟད་",
            "སེམས་ཅན་གཞན་རྣམས་ལ་སྡུག་བསྔལ་ཅི་ཡོད་པ་",
            "ཐམས་ཅད་ལས་སྐྱོབ་པར་མཛད་པ་ཡང་ངོ༌།། ",
            "བཞི་པ་གྲངས་ཀྱི་སྒོ་ནས་མཇུག་བསྡུ་བ་ནི། ",
            "གཉིས་གསུམ་བདུན་དུ་མངོན་པར་བརྗོད་ན།། ",
            "བུ་འདོད་པས་ནི་བུ་འཐོབ་འགྱུར་ཞིང༌།། ",
            "ནོར་འདོད་པས་ནི་ནོར་རྣམས་ཉིད་འཐོབ།། ",
            "འདོད་པ་ཐམས་ཅད་འཐོབ་པར་འགྱུར་ཏེ།། ",
            "བགེགས་རྣམས་མེད་ཅིང་སོ་སོར་འཇོམས་གྱུར།།",
            ""
        ],
        [
            "ཞེས་པ་།",
            "གྲངས་གཉིས་གསུམ་བདུན་དུ་རྗེ་བཙུན་མ་ལ་",
            "མངོན་པར་དད་པའི་སྒོ་ནས་བརྗོད་།",
            "བརྗོད་པ་པོ་དེ་ཉིད་ལ་གནས་སྐབས་བུ་དང་",
            "ནོར་སོགས་གང་འདོད་པ་ཐམས་ཅད་འཐོབ་པར་འགྱུར་།",
            "མཐར་ཐུག་གི་འདོད་པ་ནི་གཏན་གྱི་",
            "བདེ་བ་སངས་རྒྱས་ཀྱི་གོ་འཕང་འཐོབ་པར་འགྱུར་།",
            "དེ་མ་ཐོབ་ཀྱི་བར་དུ་གེགས་དང་བར་ཆད་ཐམས་",
            "ཅད་རྗེ་བཙུན་མའི་བྱིན་རླབས་ལ་བརྟེན་ནས་",
            "སོ་སོར་འཇོམས་པར་གྱུར་ཅིག་པའོ།།",
            "ཞེས་རྡོར་སློབ་བསྟན་དགའ་སྤྲུལ་མིང་པས་སོ།།།།",
            ""
        ],
        [
            "༄༅། །",
            "འཁོར་ཉི་ཤུ་པོའི་མཚན་དང་སྐུ་མདོག་ཕྱག་མཚན་རྣམས་ཀྱི་ངོས་འཛིན། ",
            "༡ ཞི་བའི་སྒྲོལ་མ་དཀར་མོ། ",
            "ལས་བཞིའི་སྒྲོལ་མ་ཕྱག་མཚན་མི་འདྲ་བས། ",
            "གཡས་སྐྱབས་སྦྱིན་དང༌། ",
            "གཡོན་ཨུཏྤལ་འཛིན་པ། ",
            "གཞན་གཡས་ཐམས་ཅད་མཆོག་སྦྱིན། ",
            "༢ ༡ ས་ཡི་འཇིགས་སྐྱོབ་སྒྲོལ་མ་མཐིང་ཀ། ",
            "གཡོན་ཨུཏྤལ་ལར་རྡོ་རྗེའི་མཚན་པ། ",
            "༣ ༢ ཆུ་ཡི་འཇིགས་སྐྱོབ་སྒྲོལ་མ་དམར་མོ། ",
            "ནོར་བུ་མེ་ཤེལ་འཛིན་པ། ",
            "༤ ༣ མེའི་འཇིགས་སྐྱོབ་སྒྲོལ་མ་སེར་མོ། ",
            "ཆུ་ཤེལ་འཛིན་པ། ",
            "༥ ༤ རླུང་གི་འཇིགས་སྐྱོབ་སྒྲོལ་མ་དཀར་མོ། ",
            "རི་རབ་འཛིན་པ། ",
            "༦ རྒྱས་པའི་སྒྲོལ་མ་སེར་མོ། ",
            "གཡས་རིན་པོ་ཆེ་དང༌། ",
            "གཡོན་ལྕགས་ཀྱུ་འཛིན་པ། ",
            "༧ ༥ ཐོག་གི་འཇིགས་སྐྱོབ་སྒྲོལ་མ་ལྗང་མོ། ",
            "རྡོ་རྗེ་རྒྱ་གྲམ་འཛིན་པ། ",
            "༨ ༦ མཚོན་ཆའི་འཇིགས་སྐྱོབ་སྔོན་མོ། ",
            "རལ་གྲི་འཛིན་པ། ",
            "༩ ༧ རྒྱལ་པོའི་འཇིགས་སྐྱོབ་དམར་མོ། ",
            "ལྕགས་ཀྱུ་འཛིན་པ། ",
            "༡༠ ༨ ཆོམ་རྐུན་གྱི་འཇིགས་སྐྱོབ་ནག་མོ། ",
            "དགྲ་སྟ་འཛིན་པ། ",
            "༡༡ དབང་གི་སྒྲོལ་མ་དམར་མོ། ",
            "གཡས་པདྨའི་ལྕགས་ཀྱུ། ",
            "གཡོན་ཞགས་པ་འཛིན་པ། ",
            "༡༢ ༩ ཤ་ཟའི་འཇིགས་སྐྱོབ་ནག་མོ། ",
            "གཡོན་ཕུར་པ་འཛིན་པ། ",
            "༡༣ ༡༠ གླང་ཆེན་གྱི་འཇིགས་སྐྱོབ་དུད་ཁ། ",
            "མདུང་ཐུང་འཛིན་པ། ",
            "༡༤ ༡༡ སེང་གེའི་འཇིགས་སྐྱོབ་ནག་མོ། ",
            "མེ་དཔུང་འཛིན་པ། ",
            "༡༥ ༡༢ སྦྲུལ་གྱི་འཇིགས་སྐྱོབ་དཀར་མོ། ",
            "ཆུ་ཤེལ་གྱི་བུམ་པ་བདུད་རྩིས་གང་བ་འཛིན་པ། ",
            "༡༦ དྲག་པོའི་སྒྲོལ་མ་ནག་མོ། ",
            "ཕྱག་གཉིས་ཕུར་པ་བསྒྲིལ་བ། ",
            "༡༧ ༡༣ ནད་ཀྱི་འཇིགས་སྐྱོབ་ལྗང་སེར། ",
            "ཨ་རུ་ར་འཛིན་པ། ",
            "༡༨ ༡༤ འཆི་བའི་འཇིགས་སྐྱོབ་སྒྲོལ་མ་དཀར་མོ། ",
            "ཚེ་ཡི་བུམ་པ་འཛིན་པ། ",
            "༡༩ ༡༥ ཕོངས་པའི་འཇིགས་སྐྱོབ་སེར་མོ། ",
            "གཏེར་གྱི་བུམ་པ་འཛིན་པ། ",
            "༢༠ ༡༦ དོན་ཉམས་པའི་འཇིགས་པ་ལས་སྐྱོབ་པའི་སྒྲོལ་མ་ལྗང་སེར། ",
            "དཔལ་བེའུ་འཛིན་པ་བཅས་འཁོར་ཉི་ཤུའོ།།",
            "ཞེས་རྡོར་སློབ་བསྟན་དགའ་སྤྲུལ་མིང་པས་སོ།།།། ",
            "༄༅། །",
            "ཕྱག་འཚལ་ཉེར་གཅིག་གི་བསྟོད་འགྲེལ་བདུད་རྩིའི་དགའ་ཚལ་བཞུགས་སོ།། ",
            "ཨོ་སྭ་སྟི། ",
            "ཆོས་སྐུ་ཤེས་རབ་ཕ་རོལ་ཕྱིན་མ་ཡུམ། །",
            " ལོངས་སྐུ་དམ་ཚིག་སྒྲོལ་མ་རྣལ་འབྱོར་མ། །",
            " སྒྱུ་འཕྲུལ་དྲྭ་བ་ཉི་ཤུ་རྩ་གཅིག་ལ།། ",
            "དད་པའི་དགའ་ཚལ་གཡོ་བས་ཕྱག་འཚལ་ལོ། །",
            " གང་གི་བསྟོད་པ་ཕྱི་ནང་གསང་འགྲེལ་སོགས། །",
            " ཉོབ་ན་ཤར་འདོན་ཉམས་ལ་མི་ཕན་པས། །",
            " དངོས་བསྟན་ནང་ནས་གོ་བར་དཀའ་བའི་ཆ། །",
            " སྦྱོར་དངོས་མཇུག་གི་ཚོགས་བཅས་གོ་བདེར་བཤད།། ",
            "དེའང་རྗེ་བཙུན་སྒྲོལ་མའི་ཡོན་ཏན་གྱི་དཔངས་ལ་གོང་ནས་གོང་དུ་བསྟོད་པར་མོས་ན་",
            ""
        ],
        [
            "སྦྱོར་དངོས་མཇུག་གསུམ་ལས། ",
            "དང་པོ་སྦྱོར་བ་ཚོགས་བསགས་ཀྱི་རིམ་པ་ལ་",
            "ཚོགས་ཞིང་སྤྱན་འདྲེན་པ་ནི། ",
            "པོ་ཊ་ལ་ཡི་གནས་མཆོག་ནས།། ",
            "ཏཱ་ཡིག་ལྗང་གུ་ལས་འཁྲུངས་ཤིང༌། །",
            " ཏཱ་ཡིག་འོད་ཀྱིས་འགྲོ་བ་།",
            "སྒྲོལ་མ་ལྗང་མོ་འཁོར་བཅས་ཉི་ཤུ་རྩ་གཅིག་པོ་གཤེགས་སུ་།",
            "ཞེས་མདུན་མཁར་པདྨ་ཟླ་བའི་",
            "གདན་གྱི་ཚལ་དུ་བཞུགས་པར་བསམས་།",
            "ཚོགས་བསགས་དངོས་ལ་ཡན་ལག་བདུན་ལས། ",
            "དང་པོ་ལུས་དཔག་ཏུ་མེད་པར་སྤྲུལ་ནས་",
            "ཕྱག་འཚལ་བ་ནི། ",
            "ལྷ་དང་ལྷ་མིན་ཅོད་པན་གྱིས། །",
            " ཞབས་ཀྱི་པདྨ་ལ་བཏུད་དེ།།",
            ""
        ],
        [
            "ཕོངས་པ་ཀུན་ལས་སྒྲོལ་མཛད་མ། །",
            " སྒྲོལ་མ་ཡུམ་ལ་ཕྱག་འཚལ་ལོ། །",
            " རྗེ་བཙུན་འཕགས་མ་སྒྲོལ་མ་དང༌། །",
            " ཕྱོགས་བཅུ་དུས་གསུམ་བཞུགས་པ་ཡི། །",
            " རྒྱལ་བ་སྲས་བཅས་ཐམས་ཅད་ལ།། ",
            "ཀུན་ནས་དྭང་བས་ཕྱག་འཚལ་ལོ། །",
            " གཉིས་པ་རྗེ་བཙུན་མ་ལ་",
            "མཆོད་པ་འབུལ་བའི་ཡན་ལག་ནི། ",
            "མེ་ཏོག་བདུག་སྤོས་མར་མེ་དྲི། །",
            " ཞལ་ཟས་རོལ་མོ་ལ་སོགས་པ། །",
            " དངོས་འབྱོར་ཡིད་ཀྱིས་སྤྲུལ་ནས་འབུལ། །",
            " འཕགས་མའི་ཚོགས་ཀྱིས་བཞེས་སུ་གསོལ།། ",
            "གསུམ་པ་རང་གཞན་གྱི་སྡིག་པ་",
            "བཤགས་པའི་ཡན་ལག་ནི། ",
            "གསོད་རྐུ་མི་ཚངས་སྤྱོད་པའི་སྡིག་པ་གསུམ། ",
            "རྫུན་དང་ཕྲ་མ་ཚིག་རྩུབ་ངག་འཁྱལ་བཞི། ",
            "བརྣབ་སེམས་གནོད་སེམས་ལོག་པར་ལྟ་བ་གསུམ། ",
            "བཅས་མི་དགེ་བཅུ་དང༌། །",
            "ཕ་མ་དགྲ་བཅོམ་གསོད་དང་དགེ་འདུན་དབྱེན། ",
            "རྒྱལ་བའི་སྐུ་ལ་ངན་སེམས་ཁྲག་འབྱིན་པ། ",
            "བཅས་མཚམས་མེད་ལྔ་ལ་སོགས། ",
            "སེམས་ནི་ཉོན་མོངས་དབང་གྱུར་པའི། །",
            " སྡིག་པ་ཐམས་ཅད་བཤག་པར་།",
            "བཞི་པ་རང་གཞན་གྱིས་དགེ་བ་བསྒྲུབས་པ་ལ་",
            "རྗེས་སུ་ཡི་རང་བའི་ཡན་ལག་ནི། ",
            "ཉན་ཐོས་རང་རྒྱལ་བྱང་ཆུབ་སེམས། །",
            " སོ་སོ་སྐྱེ་བོ་ལ་སོགས་པས། །",
            " དུས་གསུམ་དགེ་བ་ཅི་བསགས་པའི། །",
            " བསོད་ནམས་ལ་ནི་བདག་ཡི་རང༌། །",
            " ལྔ་པ་ཆོས་ཀྱི་འཁོར་ལོ་བསྐོར་དུ་",
            "གསོལ་བའི་ཡན་ལག་ནི། ",
            "སེམས་ཅན་རྣམས་ཀྱི་བསམ་པ་དང༌། །",
            " བློ་ཡི་བྱེ་བྲག་ཇི་ལྟ་བར། །",
            " ཐེག་པ་ཆེན་པོ་བྱང་སེམས་ཀྱི་ཐེག་པ་",
            "མདོ་སྔགས་གཉིས་དང་ཆུང་ངུ་",
            "ཉན་རང་གཉིས་ཀྱི་ཐེག་པ་གཉིས་དང་",
            "ཐུན་མོང་བ་མཐོ་རིས་ལྷ་མི་གཉིས་ཀྱི་",
            "ཐེག་པ་ཡི། ཆོས་ཀྱི་འཁོར་ལོ་བསྐོར་དུ་།",
            "དྲུག་པ་སྐུ་མྱ་ངན་ལས་མི་འདའ་བར་",
            "གསོལ་བ་འདེབས་པའི་ཡན་ལག་ནི། ",
            "འཁོར་བ་ཇི་སྲིད་མ་སྟོངས་བར། །",
            " མྱ་ངན་མི་འདའ་ཐུགས་རྗེ་ཡིས། །",
            " སྡུག་བསྔལ་རྒྱ་མཚོར་བྱིང་བ་ཡི། །",
            " སེམས་ཅན་རྣམས་ལ་གཟིགས་སུ་།",
            ""
        ],
        [
            "བདུན་པ་བསྔོ་སྨོན་ཡན་ལག་ནི། ",
            "དེའང་ཡན་ལག་དང་པོ་གཉིས་ཀྱི་སྒོ་ནས་ཚོགས་།",
            "གསུམ་པས་སྡིག་སྒྲིབ་།",
            "ལྷག་མ་གསུམ་གྱིས་གོང་དུ་སྤེལ་བ་བཅས་",
            "བསགས་སྦྱངས་སྤེལ་གསུམ་གྱི་དགེ་བ་ཐམས་ཅད་",
            "མཐར་ཐུག་རྗེ་བཙུན་མ་དང་",
            "ཐུགས་ཡིད་གཅིག་ཏུ་འདྲེས་པའི་བྱང་ཆུབ་ཐོབ་།",
            "གནས་སྐབས་ཁྱེད་དང་ལྷན་ཅིག་ཏུ་",
            "གཞན་དོན་འགྲུབ་པའི་སྨོན་ལམ་ནི། ",
            "བདག་གིས་བསོད་ནམས་ཅི་བསགས་པ། ",
            "ཐམས་ཅད་རྗེ་བཙུན་མ་དང་",
            "ཐུགས་ཡིད་གཅིག་ཏུ་འདྲེས་པའི་བྱང་ཆུབ་རྒྱུར་གྱུར་ནས",
            "རིང་པོར་མི་ཐོགས་འགྲོ་བ་ཡི། །",
            "འདྲེན་པའི་དཔལ་དུ་རྗེ་བཙུན་མ་",
            "ཁྱེད་དང་ལྷན་ཅིག་ཏུ་བདག་གྱུར་ཅིག",
            "དེ་ལྟར་ཕྱག་གཅིག་འཚལ་ན་",
            ""
        ],
        [
            "རང་ལུས་ཀྱི་ཁ་འོག་ཏུ་ཆུད་པའི་དབང་ཆེན་གསེར་གྱི་",
            "ས་གཞི་ཡན་ཆད་ཀྱི་རྡུལ་ཕྲན་ཇི་སྙེད་ཡོད་པ་དེ་སྙེད་",
            "འཁོར་ལོས་བསྒྱུར་བའི་རྒྱལ་སྲིད་ཐོབ་པའི་ཕན་ཡོན་",
            "ཡོད་པར་མདོ་ལས་གསུངས་ཤིང་ཡན་ལག་ལྷག་མ་རྣམས་ཀྱང་",
            "གོང་ནས་གོང་དུ་བརྒྱ་འགྱུར་གྱིས་ཕན་ཡོན་ཆེ་བར་བཤད་པས་",
            "ཚོགས་མྱུར་དུ་རྫོགས་ཐབས་ལ་ཡན་ལག་བདུན་པ་འདི་གལ་།",
            "ཞེས་སྔོན་འགྲོ་ཚོགས་བསགས་ཀྱི་རིམ་པ་།",
            "གཉིས་པ་སྒྲོལ་མའི་རྒྱུད་ལས་ཁོལ་དུ་ཕྱུང་བའི་",
            "བསྟོད་པའི་ཚིག་བྱིན་རླབས་ཀྱི་སྤྲིན་ཆར་གཡོ་བས་",
            "བསྟོད་པ་དངོས་ཀྱི་ཚིག་དོན་དྲན་བཞིན་དུ་",
            "དད་གུས་མིག་ནས་ཟིལ་པ་འཁྲུགས་ལུས་ནས་བ་སྤུ་གཡོ་བའི་",
            "ཀློང་ནས་དཔག་མེད་བཞི་ལྡན་གྱི་སྒོ་ནས་བསྟོད་པ་ནི། ",
            "དང་པོ་མཚན་རྒྱ་གར་ས་སྐྲ་ཏའི་སྐད་དུ་སྨོས་ན",
            "ན་མཿཏཱ་ར་ཨེ་ཀ་བིམ་ཤ་ཏི་སྟོ་ཏྲ་གུ་ཎ་ཧི་ཏ་ས་ཀ ",
            "གཉིས་པ་བོད་སྐད་དུ་སྨོས་།",
            "སྒྲོལ་མ་ལ་ཕྱག་འཚལ་ཉི་ཤུ་རྩ་གཅིག་གིས་",
            "བསྟོད་པ་ཕན་ཡོན་དང་བཅས་པ། ",
            "གསུམ་པ་སྐད་གཉིས་ཤན་སྦྱར་དུ་སྨོས་།",
            "ན་མཿནི་ཕྱག་།",
            ""
        ],
        [
            "ཏཱ་ར་ནི་སྒྲོལ་མ། ",
            "ཨེ་ཀ་བི་ཤ་ཏི་ནི་ཉི་ཤུ་རྩ་གཅིག་གིས། ",
            "སྟོ་ཏྲ་ནི་བསྟོད་པ། ",
            "གུ་ཎ་ཧི་ཏ་ས་ཀ་ནི་ཕན་ཡོན་དང་བཅས་།",
            "བཞི་པ་མཚན་དོན་དངོས་བསྟན་ལྟར་གོ་།",
            "ཨོ་ནི་མགོ་འདྲེན། ",
            "རྒྱལ་བ་ཀུན་གྱི་ཡུམ་མཆོག་ཏུ་གྱུར་པས་རྗེ་བཙུན་མ་སོ་སོའི་སྐྱེ་བོའི་ས་ལས་འཕགས་པས་ན་",
            "འཕགས་མ་དད་པ་ཅན་འཁོར་བ་དང་ངན་སོང་དང་འཇིགས་པ་ལས་སྒྲོལ་བས་སྒྲོལ་མ་ལ་ཕྱག་འཚལ་ལོ། ",
            "ཞེས་ལོ་ཙཱ་བའི་འགྱུར་ཕྱག་།",
            "ཕྱག་གང་ལ་འཚལ་ན་",
            "ཏཱ་རེ་ནི་སྒྲོལ་མ། ",
            "སྐད་ཅིག་དང་ཉི་མ་གཅིག་གིས་ཀྱང་འགྲུབ་པས་",
            "ལྷ་གཞན་ལས་ཕྲིན་ལས་མྱུར་མ་བར་ཆད་མྱུར་དུ་ཟློག་པས་དཔའ་མོ། ",
            "ཏུཏྟཱ་རེ་ཡིས་འཇིགས་པ་སེལ་མ། ",
            "ཏུ་རེས་རང་དོན་གཞན་དོན་གཏན་དོན་ཀུན་སྦྱིན་པའི་སྒྲོལ་མ། ",
            "སྭཱ་ཧཱའི་ཡི་གེ་ནི་ཁྱོད་ལ་འདུད་།",
            "འདི་ནི་དཔལ་ལྡན་ཇོ་བོ་རྗེ་སོགས་ཀྱིས་རྒྱུད་གཞན་ནས་ཁ་སབ་པར་གྲགས་པ་སྒྲོལ་མ་བསྡུས་པའི་ཚུལ་དུ་བྱུང་བ་",
            "བྱིན་རླབས་ཅན་ཞིག་ཡིན་ཚོད་འདུག་།",
            ""
        ],
        [
            "ཕྱག་གང་ལ་འཚལ་ན་མཁྱེན་པས་",
            "དད་པ་ཅན་འཇིགས་པ་ཀུན་ལས་",
            "སྒྲོལ་མ་དེའང་བསྟོད་པ་པོ་ལ་བརྩེ་བས་",
            "ཕྲིན་ལས་སྐད་ཅིག་ཀྱང་མི་འགོར་བས་",
            "ཐུགས་རྗེ་མྱུར་མ་དེར་མ་ཟད་ནུས་པས་",
            "འཁོར་འདས་ཀྱི་འཇིགས་སྐྲག་ཀུན་ལས་",
            "སྐྱོབ་ནུས་ངེས་པས་དཔའ་མོ། ",
            "ཁྲོས་མའི་ཚུལ་ལ་ཡེ་ཤེས་ཀྱི་སྤྱན་ནི་",
            "སྐད་ཅིག་གློག་དང་འདྲ་མ། ",
            "ས་འོག་ངན་སོང་དང་ས་སྟེང་མི་ས་བླ་",
            "མཐོ་རིས་ཀྱི་འཇིག་རྟེན་གསུམ་མགོན་ལོངས་སྐུ་",
            "སྤྱན་རས་གཟིགས་དབང་གི་ཆུ་སྐྱེས་ཀྱི་",
            "མེ་ཏོག་རྒྱས་པ་ལྟ་བུའི་ཞལ་རས་ཀྱི། ",
            "སྤྱན་རས་གེ་སར་བྱེ་བ་ལྟ་བུ་ལས་ནི་",
            "འགྲོ་ལ་བརྩེ་བའི་སྤྱན་ཆབ་ཀྱི་",
            "རྒྱ་མཚོ་གཡས་གཡོན་ནས་འཁྱིལ་བའི་",
            "མེ་ཏོག་གི་ནང་ནས་སྒྲོལ་མ་དཀར་སྔོན་རྫུས་སྐྱེས་",
            "སྤྲུལ་པའི་ཚུལ་གྱིས་འགྲོ་བ་སྒྲོལ་བའི་",
            "གྲོགས་སུ་དམ་བཅས་ཏེ་བྱུང་མ། ",
            "དེ་ལ་ཕྱག་འཚལ་ལོ་ཞེས་",
            "འོག་མ་རྣམས་ལའང་དེ་ལྟར་།",
            "ཕྱག་གང་ལ་འཚལ་ན་",
            "སྐུའི་ཡོན་ཏན་སྟོན་ཀའི་ཟླ་བ་ཀུན་ཏུ། ",
            "ཉ་ཁ་གང་བ་བརྒྱ་ཕྲག་གཅིག་ནི་",
            "བརྩེགས་པ་ལྟ་བུའི་ཟླ་ཞལ་",
            "དཀར་མཛེས་རབ་ཏུ་རྒྱས་མ། ",
            "དེ་ལ་སྐར་མ་སྟོང་ཕྲག་ཚོགས་པ་",
            "ལྟ་བུ་རྣམས་ཀྱིས་ཀྱང༌། ",
            "འོད་ཟེར་ཤིན་ཏུ་ཆེ་བས་ན་རབ་ཏུ་",
            "བྱེ་བའི་བདུད་རྩིའི་འོད་རབ་འབར་བ་ལས་",
            "རང་ལ་ཐིམ་སྟེ་ལུས་གང་ཞིང་བརྟན་པར་",
            "བསམ་ན་ཚེ་དང་ཡེ་ཤེས་ཀྱི་དངོས་གྲུབ་",
            "ཐོབ་པར་བྱེད་པའི་མཛེས་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            ""
        ],
        [
            "ཟེའུ་འབྲུ་དམར་སེར་གསེར་གྱི་མདངས་ལྡན་གྱི་",
            "ཨུཏྤལ་འདབ་མ་སྔོ་བ་ཆུ་ནས་སྐྱེས་ཀྱི། ",
            "བགྲེས་རྒུད་མེད་པའི་པདྨ་ཡུ་བ་ལོ་འབྲས་རྒྱས་པས་",
            "ཕྱག་གཡོན་པ་ནི་རྣམ་པར་བརྒྱན་པས་ཡིད་འོང་མ། ",
            "སྦྱིན་པའི་ཕར་ཕྱིན་དང་བརྩོན་འགྲུས་དང་དཀའ་ཐུབ་སྟེ་",
            "ཚུལ་ཁྲིམས་དང་ཞི་བའི་ཤེས་རབ་དང་བཟོད་པ་དང་",
            "བསམ་གཏན་ཏེ་སངས་རྒྱས་པའི་རྒྱུ་ཕར་ཕྱིན་དྲུག་ལ་",
            "སྤྱོད་ཡུལ་མཛད་པས་བྱང་ཆུབ་སེམས་མ་དང་",
            "རྒྱལ་བའི་སྲས་མོའི་ཚུལ་ཉིད་མཛད་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            "ཕྱོགས་བཅུའི་དེ་བཞིན་གཤེགས་པ་",
            "རྒྱལ་བ་རིགས་ལྔའི་ཚོགས་ཀྱི་གཙུག་ཏོར་གྱི་ནོར་བུ། ",
            "མཐའ་ཡས་པའི་དབུ་རྒྱན་རིགས་ཀྱི་བདག་མོ་",
            "རུ་དབང་བསྐུར་བ་མོ་ཡིན་པས་ན་རྒྱལ་བ་ལས་ཀྱང་",
            "ལྷག་པ་ལྟ་བུའི་ཕྱོགས་ཀུན་ལས་རྣམ་པར་རྒྱལ་བར་སྤྱོད་མ། ",
            "ཕྱོགས་བཅུའི་ཞིང་ཁམས་ན་",
            "མ་ལུས་པའི་ཕ་རོལ་ཕྱིན་པ་བཅུ་རིམ་པར་ཐོབ་པའི། ",
            "རྒྱལ་བའི་སྲས་པོ་བྱང་ཆུབ་སེམས་དཔའི་ཚོགས་རྣམས་ཀྱིས་ཀྱང་",
            "མཐོང་ལམ་གྱི་ཡེ་ཤེས་བསྐྱེད་པའི་ཡུམ་སྒོམ་ལམ་གྱི་",
            "ཡེ་ཤེས་གསོ་བའི་ཡུམ་མི་སློབ་ལམ་སོགས་རྟག་ཏུ་བཞེད་པ་",
            "སྒྲུབ་པའི་ཡུམ་མཆོག་ཏུ་ཤིན་ཏུ་གུས་པས་བསྟེན་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            "ཨོ་ཏུཏྟཱ་ར་ཧཱུྃ་ཞེས་པའི་ཡི་གེས་ལས་སྦྱོར་བྱས་ཏེ་",
            "སྒྲོལ་མ་དམར་མོ་ལྟ་བུའི་",
            "ལྷ་སྔགས་ཏིང་ངེ་འཛིན་ལ་བརྟེན་ན",
            ""
        ],
        [
            "འདོད་ཁམས་དང་ཕྱོགས་གཟུགས་ཁམས་དང་གཟུགས་མེད་ཁམས་ཀྱི་ནམ་མཁའ་གང་མ་དང༌། ",
            "རིགས་དྲུག་བར་དོ་དང་བཅས་པའི་འཇིག་རྟེན་བདུན་པོའི་ཆེན་པོ་རྣམས་དང་བཅས་པ་ཐུགས་རྗེའི་ཞབས་ཀྱིས་མནན་ཏེ",
            "ལུས་པ་མེད་པར་དབང་དུ་བསྡུས་ཏེ་འགུགས་པར་ནུས་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            "སུམ་ཅུ་རྩ་གསུམ་ན་ཆེ་བའི་བརྒྱ་བྱིན་དྲང་སྲོང་ན་ཆེ་བའི་མེ་ལྷ་གཟུགས་ཁམས་ན་ཆེ་བའི་ཚངས་པ། ",
            "སྲིད་པ་གསུམ་གཡོ་བར་ནུས་པའི་རླུང་ལྷ་ས་ལ་སོགས་པ་",
            "སྣ་ཚོགས་པའི་མིང་ཅན་མགོན་པོ་ཆེན་པོ་རྣམས་ཀྱི་ཡང་ཡབ་ཏུ་གྱུར་པའི་",
            "ལྷ་ཆེན་དབང་ཕྱུག་ཆེན་པོ་རྣམས་ཀྱིས་མཚོན་ཏེ་ཕྱོགས་སྐྱོང་བཅུ་པོ་རྣམས་ཀྱིས་ཀྱང་",
            "ཁྱོད་ཀྱི་ཞབས་ཀྱི་རྡུལ་ཕྲན་ལ་ཡང་གུས་པས་མཆོད་མ། ",
            "གཞན་ཡང་ཚོགས་ཀྱི་བདག་པོ་ལ་སོགས་པའི་འབྱུང་པོ་འཇིགས་བྱེད་ནག་པོ་ལ་སོགས་པའི་རོ་ལངས་དྲི་ཟའི་རྒྱལ་པོ་ལྗོན་པ་རྟ་མགོ་ཅན་ལ་སོགས་པའི་དྲི་ཟ་རྣམས་དང༌། ",
            "རྣམ་ཐོས་སྲས་ལ་སོགས་པའི་གནོད་སྦྱིན་སོགས་ཆེ་བཙན་འགྲན་ཟླ་དང་བྲལ་བ་",
            "དེ་ལྟ་བུའི་ཚོགས་ཀྱིས་ཀྱང་སྐྲག་ཅིང་གུས་པས་འདར་བཞིན་དུ་མདུན་ནས་བསྟོད་མ་དེ་ལ་ཕྱག་འཚལ་ན་",
            "འབྱུང་པོ་དེ་དག་གི་འཇིགས་པ་ལས་འདི་དང་ཚེ་རབས་ཀུན་ཏུ་བྲལ་ལོ། །",
            "ཡང་ཕྱག་གང་ལ་འཚལ་ན་",
            "ཨོ་ཏཱ་རེ་ཏྲད་ཕཊ་སྭཱ་ཧཱ་ཞེས་པ་ལྟ་བུའི་ལྷ་སྔགས་ཏིང་ངེ་འཛིན་ལ་བརྟེན་ཏེ་",
            ""
        ],
        [
            "བསད་སྔགས་ཏྲད་ཅེས་བྱ་དང་ཟློག་སྔགས་ཕཊ་ཀྱིས། ",
            "ཕ་རོལ་བྱད་མའི་ངན་སྔགས་ཀྱི་སྒོ་ནས་",
            "མནན་སྲེག་འཕང་གཏད་འཁོར་ལོ་བསྐོར་བའི་",
            "འཁྲུལ་འཁོར་ཐམས་ཅད་རབ་ཏུ་འཇོམས་མ། ",
            "གཡས་བསྐུམ་གཡོན་བརྐྱང་ཞབས་ཀྱིས་",
            "མནན་ཏེདྲག་པོ་ཚར་གཅོད་ཀྱི་ལས་",
            "བྱེད་མེ་འབར་འཁྲུག་པ་ཤིན་ཏུ་འབར་མ་དེ་ལའོ།།",
            "ཡང་ཕྱག་གང་ལ་འཚལ་ན་ཨོ་ཏུ་རེ་སྭཱ་ཧཱ་",
            "ཞེས་པའི་ལྷ་སྔགས་ཀྱི་མཐུ་སྟོབས་འཇིགས་པ་ཆེན་།",
            "བདུད་བཞིའི་རྣམ་པར་སྣང་བས་",
            "རང་ལ་གནོད་པར་བྱེད་པའི་བདུད་ཀྱི་",
            "དཔའ་བོ་འཁོར་དང་བཅས་པ་ཐམས་ཅད་",
            "སྐད་ཅིག་ལ་རྣམ་པར་འཇོམས་མ། ",
            "ཆུ་སྐྱེས་པདྨ་རྒྱས་འདྲའི་ཞལ་ནི་",
            "ཁྲོ་གཉེར་ལྡན་པར་མཛད་པས། ",
            "སྒྲོལ་མ་ཡི་དམ་བྱེད་པ་པོའི་དགྲ་བོ་",
            "ཐམས་ཅད་མ་ལུས་པ་ཆེད་དུ་མ་རྦད་ཀྱང་",
            "ཉི་མས་རྩྭ་རྩེའི་ཟིལ་པ་སྐམ་པ་",
            "བཞིན་ཤུགས་ཀྱིས་གསོད་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            "ཕྱག་གཡོན་པའི་གུང་མཛུབ་མཐེའུ་ཆུང་",
            "གསུམ་བསྒྲེངས་བ་དེ་དཀོན་མཆོག་གསུམ་ཀ་",
            "རྗེ་བཙུན་མ་ལ་ཚང་བར་",
            "མཚོན་པའི་སྐྱབས་སྦྱིན་གྱི་ཕྱག་རྒྱའི། ",
            "མཐེབ་སྲིན་གཉིས་སྦྱར་བའི་སོར་མོས་",
            "མེ་ཏོག་ཨུཏྤལ་གཞོན་ནུའི་ཡུ་བ་ནས་",
            "ཐུགས་དམ་རྒྱུད་ལ་འཇལ་བ་མཚོན་ཕྱིར་",
            "ཐུགས་ཀར་བསྣམས་ཞིང་ཐོས་པས་",
            "རང་རྒྱུད་གྲོལ་བ་མཚོན་ཕྱིར་སྙན་གཡོན་གྱི་",
            "ཐད་ཀར་ཁ་བྱེ་བས་རྣམ་པར་བརྒྱན་མ། ",
            "མ་ལུས་ཕྱོགས་བཅུའི་འཇིག་རྟེན་ཐམས་ཅད་ཀྱི་",
            "འཁོར་ལོའི་ཞིང་ཁམས་ཐམས་ཅད་གསལ་བར་བརྒྱན་པའི། ",
            "རང་གི་འོད་ཀྱི་ཚོགས་རྣམས་འཁྲུག་མ་དེ་ལའོ།།",
            ""
        ],
        [
            "ཡང་ཕྱག་གང་ལ་འཚལ་ན་",
            "ནང་ཐུགས་རྒྱུད་ཟག་མེད་ཀྱི་རབ་ཏུ་དགའ་བས་",
            "རབ་ཏུ་གང་སྟེ་ཕྱི་སྐུ་ལ་གཟི་བརྗིད་འབར་པའི། ",
            "རིན་པོ་ཆེའི་དབུ་རྒྱན་འོད་ཀྱི་ཕྲེང་བས་ཀྱང་",
            "བརྟན་གཡོ་འཁོར་འདས་ཐམས་ཅད་ཀྱི་ཡིད་འཕྲོག་ཅིང་",
            "དབང་དུ་སྡུད་པར་བྱེད་པ་ཡིད་དུ་འོང་བར་སྤེལ་མ། ",
            "འཇིག་རྟེན་འཁོར་བ་དབང་དུ་སྡུད་ཕྱིར་གསུང་གི་",
            "གད་མོ་བཞད་པ་དང་",
            "འཇིག་རྟེན་ལས་འདས་པ་དབང་དུ་སྡུད་ཕྱིར་",
            "རབ་བཞད་ཏུཏྟཱ་ར་ཡི་རིགས་སྔགས་ཀྱི་མཐུས། ",
            "སྲིད་གསུམ་དབང་སྡུད་ཀྱི་སྟོབས་ལྡན་བདུད་དང་",
            "འཇིག་རྟེན་ཆེ་ཕྲ་ཐམས་ཅད་ཀྱང་དབང་དུ་བསྡུས་ནས་",
            "སྨིན་ཅིང་གྲོལ་བར་མཛད་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            "ས་གཞི་སྐྱོང་བའི་སེམས་ཅན་དང་",
            "ཁྱད་པར་མི་ཡི་རྒྱལ་པོའི་ཚོགས་རྣམས། ",
            "ཐམས་ཅད་ཁྱོད་ལ་དད་ནས་",
            "འགུགས་པར་ནུས་པ་ཉིད་མ། ",
            "ཁྲོས་པའི་ཚུལ་གྱི་ཁྲོ་གཉེར་གཡོ་བའི་དགོས་འདོད་ཀུན་འབྱུང་གི་",
            "ཡི་གེ་ཧཱུྃ་ཡིག་དཔག་ཏུ་མེད་པའི་ཚོགས་འོད་ཟེར་དང་",
            "བདུད་རྩིའི་བྱིན་རླབས་བཅས་འཕྲོས་ཏེ་",
            "བསྡུ་བསྟིམ་གྱི་མཐུ་སྟོབས་དག་གིས། ",
            "སྒྲུབ་པོ་ཆོས་དང་ཟང་ཟིང་གཟུགས་དང་སྐྱེ་མཆེད་ཀྱིས་",
            "ཕོངས་པ་ཐམས་ཅད་ལས་རྣམ་པར་སྒྲོལ་མ་དེ་ལའོ།།",
            ""
        ],
        [
            "ཡང་ཕྱག་གང་ལ་འཚལ་ན་",
            "མཛེས་པའི་ཡོན་ཏན་ཟླ་བའི་དུམ་བུས་དབུ་རྒྱན་དང༌། ",
            "གཞན་ཡང་རིན་པོ་ཆེའི་རྒྱན་གོས་རྣམས་ཀྱི་འབྱོར་བ་ཤིན་ཏུ་རྒྱས་པར་བརྒྱན་པ་ཐམས་ཅད་འོད་ཟེར་ཤིན་ཏུ་འབར་མ། ",
            "རལ་པའི་ཁྲོད་ན་སངས་རྒྱས་འོད་དཔག་མེད་ལས། ",
            "རྟག་པར་ཤིན་ཏུ་ཚེ་བསོད་ནམས་ཡོན་ཏན་མངའ་ཐང་ཉམས་རྟོགས་གདུལ་བྱ་ཕྲིན་ལས་ཐམས་ཅད་རྒྱས་པའི་འོད་ནི་མཛད་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            "ནང་དུ་ཡེ་ཤེས་ཀྱི་སྒྲོན་མེ་འབར་བས་ཕྱི་རུ་ཁྲོ་ཚུལ་བསྐལ་པའི་དུས་ཀྱི་མཐའ་མའི་མེ་ལྟར། ",
            "འབར་བའི་ཕྲེང་བའི་དབུས་ན་གནས་མ། ",
            "གཡས་བརྐྱང་གཡོན་བསྐུམ་སོགས་དྲག་པོའི་སྟངས་སྟབས་སྣ་ཚོགས་པ་ཀུན་ནས་བསྐོར་བ་ལ་དགའ་བས། ",
            "དགྲ་ཡི་དཔུང་ཚོགས་ཡན་ལག་བཞི་ལྡན་གྱིས་ཕྱོགས་ཀུན་ནས་ནི་བསྐོར་ནས་",
            "ཡོད་ཀྱང་རྗེ་བཙུན་མ་ལ་ཐེ་ཚོམ་མེད་པར་གསོལ་བ་བཏབ་ན་",
            ""
        ],
        [
            "དེ་མ་ཐག་རྣམ་པར་འཇོམས་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            "གདུག་པ་ཅན་ལ་ཁྲོས་པའི་ཉམས་འགྱུར་གྱིས་",
            "རི་རབ་གླིང་དང་བཅས་པའི་ས་གཞིའི་ངོས་ལ་ཕྱག་གི་མཐིལ་གྱིས་བསྣུན་ཅིང་ཞབས་ཀྱིས་བརྡུང་མ། ",
            "ཁྲོ་གཉེར་ཅན་མཛད་ཤངས་ནས་སྲིད་གསུམ་གཡོ་བའི་ཡི་གེ་ཧཱུྃ་གི་སྒྲས། ",
            "དཔེར་ན་ཁང་པའི་ཐོག་ཕུབ་ཀྱི་རིམ་པ་ལྟར་འབྱུང་པོ་རྣམས་ཀྱི་གནས་གཞི་དང༌། ",
            "ལྷག་པའི་གཞི་དང༌། ",
            "གཞི་མེད་པ་དང༌། ",
            "གཞི་ཉིད་དང༌། ",
            "བཅུད་ཀྱི་གཞི་དང༌། ",
            "གཞི་བཟང་པོ་དང༌། ",
            "དག་པའི་གཞི་བཅས་ས་འོག་རིམ་པ་བདུན་པོ་རྣམས་ལ་ནི་གནས་པའི་ཀླུ་དང་ལྷ་མིན་དང་སྲིན་པོ་དང་ཡི་དྭགས་ལྟོ་འཕྱེ་དང་དམྱལ་སྲུང་གི་ལས་མཁན་སོགས་ཀྱང་དུམ་བུར་འགེམས་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            "འགྲོ་བ་མཐོ་རིས་ན་བཀོད་པའི་བདེ་མ་ཐར་པ་ལ་བཀོད་པའི་དགེ་མ་རྣམ་མཁྱེན་ལ་བཀོད་པའི་ཞི་མ། ",
            "ཚེ་གཅིག་ལ་མྱ་ངན་འདས་པའི་ཞི་བ་ཆོས་སྐུ་དབྱིངས་ཀྱི་ཡུམ་ཆེན་རྗེ་བཙུན་མ་ཁྱོད་ཀྱི་དགོངས་ཀློང་མངོན་དུ་གྱུར་པའི་སྤྱོད་ཡུལ་ལ་བཀོད་པ་ཉིད་མ། ",
            "ཁྱོད་ཀྱི་སྙིང་པོ་རིགས་སྔགས་ཏཱ་རེ་ཏུཏྟཱ་རེ་ལ་མཇུག་ན་སྭཱ་ཧཱ་དང་མགོ་ན་ཨོ་དང་ཡང་དག་ལྡན་པ་",
            "དེ་ཁྲི་འབུམ་བྱེ་བ་དུང་ཕྱུར་ལྟ་བུ་བཏོན་པས། ",
            "རྒྱུ་སྡིག་པ་མི་དགེ་བ་བཅུ་དང་ཆེན་པོ་མཚམས་མེད་ལྔ་ལྟ་བུ་དང་",
            "འབྲས་བུ་ལུས་ལ་ནད་གདོན་ཟུག་གཟེར་གྱི་སྡུག་བསྔལ་དང་",
            "སེམས་ལ་སྨྱོ་འཁྲུག་བརྒྱལ་འབོག་སོགས་ཀྱི་འཇིགས་པ་ཐམས་ཅད་འཇོམས་པ་ཉིད་ཞི་བའི་ལས་མཛད་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            ""
        ],
        [
            "རིག་འཛིན་གྲུབ་པ་དང་རྒྱལ་སྲས་སེམས་དཔའི་",
            "འཁོར་རྣམས་ཀྱིས་ཀུན་ནས་བསྐོར་བ་ལ་",
            "རབ་ཏུ་དགའ་བའི་ལྷ་མོ་ཁྱོད་ཀྱིས། ",
            "དགྲ་ཡི་ལུས་ནི་རབ་ཏུ་",
            "དུམ་བུར་འཐོར་ཏེ་འགེམས་མ། ",
            "སྒྲོལ་མ་ཁྲོ་མོའི་བསྐྱེད་བཟླས་ལ་",
            "ཡི་གེ་བཅུ་པའི་ངག་ནི་བཀོད་པའི། ",
            "རིག་པ་སྔགས་ལ་བསྐྱེད་པའི་ས་བོན་དང་",
            "སྙིང་པོ་ཧཱུྃ་ལས་བསྐྱེད་པའི་སྒྲོལ་མ་ཉིད་མ་དེ་ལའོ།།",
            "ཡང་ཕྱག་གང་ལ་འཚལ་ན་ཏུ་རེ་སྟེ་",
            "སྒྲོལ་མའི་སྐུ་རྫུ་འཕྲུལ་གྱི་ཆོ་འཕྲུལ་སྟོན་པའི་",
            "སྒོ་ནས་ཞབས་ནི་རིའི་རྒྱལ་པོ་རི་རབ་དང་",
            "གླིང་རྣམས་ལྟ་བུའི་ས་ལ་བརྡབས་པས། ",
            "ཁྲོ་མོ་ཁྱོད་ཉིད་བསྐྱེད་པའི་རྒྱུ་དང་",
            "ཐུགས་སྲོག་གི་ཡི་གེ་ནི་ཧཱུྃ་གི་",
            "རྣམ་པའི་ས་བོན་ཉིད་མ། ",
            "རི་ཡི་རྒྱལ་པོ་དབུས་ཀྱི་རི་རབ་དང་",
            "ལྷ་དང་དྲང་སྲོང་ཆེན་པོ་རྣམས་ཀྱི་",
            "བཞུགས་གནས་མཐའི་རྒྱ་མཚོའི་ནང་ན་",
            "ཡོད་པའི་རི་བོ་མན་དཱ་ར་དང་རི་བོ་འབིགས་བྱེད། ",
            "གཞན་ཡང་ས་འོག་ངན་སོང་གི་འཇིག་རྟེན། ",
            "ས་སྟེང་མི་ཡི་འཇིག་རྟེན། ",
            "ས་བླ་མཐོ་རིས་ཀྱི་འཇིག་རྟེན་གསུམ་པོ་",
            "རྣམས་ས་རྣམ་པ་བཅུའི་སྒོ་ནས་",
            "གཡོ་བས་ཟིལ་གྱིས་གནོན་ཅིང་གདུག་རྩུབ་",
            "ཐམས་ཅད་འཇོམས་པ་ཉིད་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            "སྒྲོལ་མའི་སྐུ་མདུན་མཁར་བསྒོམ་ཞིང་",
            ""
        ],
        [
            "ཕྱག་མཚན་ལྷ་ཡི་མཚོ་དྭངས་མ་ཡི་རྣམ་པ་དང་འདྲ་བའི། ",
            "རི་དྭགས་རྟགས་ཅན་གྱི་ཟླ་བ་བདུད་རྩི་འབབ་པའི་",
            "རྣམ་པ་ཅན་ཕྱག་ན་བསྣམས་མ་དེ་ལས་བདུད་རྩི་བྱུང་བས་",
            "རང་ལུས་ཕྱི་ནང་བཀྲུས་ཏེ་གང་བར་བསམས་ལ",
            "ཨོ་ཏ་ར་ཏ་ར་ཕཊ། ",
            "ཅེས་པ་རྒྱུད་ཀྱི་དངོས་བསྟན་ནམ་ཡང་ན་",
            "ཨོ་ཏཱ་རེ་ཏུཏྟཱ་རེ་ཏུ་རེ་ཕཊ་སྭཱ་ཧཱ་",
            "ཞེས་པ་ལ་བཟླས་པའི་དངོས་གཞི་བྱས་ན་",
            "ཏ་ར་གཉིས་བརྗོད་ཕཊ་ཀྱི་ཡི་གེས། ",
            "ཁྱི་སྨྱོན་དང་སྦྲུལ་ལ་སོགས་པའི་",
            "དུག་ནད་སྔར་ཡོད་རྣམས་མ་ལུས་པ་ནི་",
            "ཞི་བ་དང་ཕྱིན་ཆད་ཀྱང་སེལ་མ་དེ་ལའོ།།",
            "ཡང་ཕྱག་གང་ལ་འཚལ་ན་",
            "འདོད་ཁམས་དང་གཟུགས་ཁམས་ཀྱི་ལྷ་ཡི་ཚོགས་རྣམས་ཀྱི་",
            "རྒྱལ་པོ་ཚངས་པ་དང་བརྒྱ་བྱིན་སོགས་དང༌། ",
            "དེ་དག་གི་འཁོར་དུ་གཏོགས་པའི་ལྷ་དང་མི་དང་",
            "མིའམ་ཅིའི་རྒྱལ་པོ་མཐུ་སྟོབས་རྫུ་འཕྲུལ་གཟི་བརྗིད་དང་",
            "ལྡན་པ་ལ་སོགས་པ་ཡིས་ཀྱང་ཞབས་ཀྱི་",
            "རྡུལ་ཕྲན་ཙམ་ལའང་བླ་མར་བསྟེན་མ། ",
            "དུས་རྣམས་ཀུན་ནས་རང་གི་སྒོ་གསུམ་རྗེ་བཙུན་མའི་",
            "ལྷ་སྔགས་ཡེ་ཤེས་ཀྱི་གོ་ཆ་ལ་དགའ་བའི་གཟི་བརྗིད་ཀྱིས། ",
            "ཆོས་ཀྱི་རྩོད་པ་དང་འཇིག་རྟེན་གྱི་གྱོད་དང་ཁ་མཆུ་ལྟ་བུའི་",
            "རྩོད་པ་དང་ལྟས་དང་རྨི་ལམ་ངན་པ་ཐམས་ཅད་ཀྱང་སེལ་ནས་",
            "ཕྱོགས་ཐམས་ཅད་ལས་རང་ཉིད་རྒྱལ་བར་བྱེད་མ་དེ་ལའོ།།",
            ""
        ],
        [
            "ཡང་ཕྱག་གང་ལ་འཚལ་ན་",
            "ཉི་མ་དང་ཟླ་བ་ལྟ་བུའི་རྒྱས་པའི། ",
            "སྤྱན་གཡས་ཉི་མ་ལྟ་བུའི་མེའི་འོད་ཀྱིས་",
            "དགྲ་བགེགས་ནད་གདོན་སྡིག་སྒྲིབ་ཐམས་ཅད་སྲེག་པར་",
            "བྱེད་པ་དང་གཡོན་ཟླ་བ་ལྟ་བུའི་བདུད་རྩིའི་",
            "འོད་ཟེར་གྱིས་ཚེ་དང་ཤེས་རབ་ལོངས་སྤྱོད་ཐམས་ཅད་སྤེལ་བར་",
            "བྱེད་པའི་སྤྱན་གཉིས་པོ་ལ་འོད་རབ་གསལ་མ་དང་",
            "བཅས་པའི་སྒྲོལ་མ་དེ་མདུན་གྱི་",
            "ནམ་མཁའ་ན་སྒོམ་པའམ་བདག་བསྐྱེད་གང་རུང་",
            "བྱས་ལ་ཨོ་ཧ་ར་ཧ་ར་ཏུཏྟཱ་རེ་སྭཱ་ཧཱ། ",
            "ཞེས་པའི་བཟླས་བརྗོད་བཅས་དངོས་བསྟན་ལྟར་",
            "ཧ་ར་གཉིས་བརྗོད་ཏུཏྟཱ་རེ་ཡིས། ",
            "ཤིན་ཏུ་དྲག་པོའི་རིམས་དང་",
            "ནད་འགོས་རྒྱུ་ཡོད་པའི་རིགས་ས་ལྷོག་དང་",
            "གནམ་ལྷོག་དང་འབྲུམ་ནག་དང་",
            "གཉན་རིམས་དང་ཚ་རིམས་མཁྲིས་རིམས་དང་",
            "ཆམ་རིམས་སོགས་དང་གཞན་ཡང་",
            "སྔོན་ལས་འཕྲལ་རྐྱེན་ལས་བྱུང་བའི་",
            "ཚ་གྲང་ལྡན་འདུས་ཀྱི་ནད་རྣམས་དང༌། ",
            "ཁྱད་པར་རིམས་ནད་སྔར་ཐེབས་རྣམ་ཞི་ཞིང་",
            "ཕྱིན་ཆད་མི་འབྱུང་བར་སེལ་མ་དེ་ལའོ།།",
            "ཡང་ཕྱག་གང་ལ་འཚལ་ན་གོང་གསལ་གྱི་",
            "སྔགས་རྣམས་དང་ཁྱད་པར་ཏཱ་རེ་ཏུཏྟཱ་རེ་ཏུ་རེ་བདུན་པོ་ལ་",
            "མགོ་ན་ཨོ་དང་མཇུག་ན་སྭཱ་ཧཱ་བཅས་སྔགས་ཀྱི་",
            "དེ་ཉིད་སུམ་སྤེལ་སྦྱར་བས་ལས་",
            "ཀུན་སྒྲུབ་ནུས་པའི་རིགས་སྔགས་ཡིན་ལ་",
            ""
        ],
        [
            "ཁྱད་པར་ནད་གདོན་སྡིག་སྒྲིབ་ཞི་བའི་ལས་རྣམས་",
            "སྒྲུབ་པའི་ཕྱིར་དུ་དེ་ཉིད་གསུམ་རྣམས་བཀོད་པས། ",
            "ཞི་བའི་མཐུ་དང་ཡང་དག་ལྡན་མ། ",
            "ནམ་གྲུ་ལ་སོགས་པའི་གདོན་ཆེན་བཅོ་བརྒྱད་ཀྱི་",
            "གདོན་དང་ཤ་ལངས་དང་ཁྲག་ལངས་དང་",
            "པགས་ལངས་དང་སྨེ་ལངས་དང་རྩ་ལངས་དང་",
            "རུས་ལངས་དང་སོགས་དུར་ཁྲོད་ཀྱི་རོ་ལངས་དང་",
            "འབྱུང་པོ་གནོད་སྦྱིན་ཚོགས་རྣམས་ཏེ་ཚེ་སྲོག་",
            "མདངས་འཕྲོག་བྱེད་པ་འཇིག་རྟེན་ལས་ཀྱི་",
            "འབྱུང་པོ་གདུག་རྩུབ་ཅན་ཐམས་ཅད་དང་བྱེ་བྲག་ཏུ། ",
            "སངས་རྒྱས་ཀྱི་ཞལ་།",
            "སེང་གེ་གླང་ཆེན་མེ་སྦྲུལ་ཆོམ་རྐུན་དང༌། །",
            "ལྕགས་སྒྲོག་རྒྱ་མཚོ་ཤ་ཟའི་འཇིགས་པ་རྣམས། །",
            "ཞི་མཛད་ཟླ་བའི་འོད་ལྟར་མཛེས་མའི་སྐུ། །",
            "བཅོམ་ལྡན་སྒྲོལ་མ་ཡུམ་ལ་ཕྱག་འཚལ་ལོ། །",
            "ཞེས་དང༌། ",
            "སེང་གེ་སྟག་དང་གླང་པོ་མཚོ་ཆེན་དང༌། །",
            "མེ་དང་འཆིང་བ་རྐུན་པོ་སྦྲུལ་གདུག་གི། །",
            "གནོད་པ་ཐམས་ཅད་རབ་ཏུ་འཇོམས་མཛད་མ། ",
            "ཞེས་གསུངས་པ་ལྟར་འཇིགས་པ་བརྒྱད་དང༌། ",
            "གནོད་པ་ཐམས་ཅད་མྱུར་དུ་འཇོམས་པ་",
            "ཏུ་རེ་རབ་མཆོག་ཉིད་མ་དེ་ལའོ།།",
            "དེ་ལྟར་སྒྲོལ་མ་ཉེར་གཅིག་ལ་དོན་དེ་ལྟ་བུའི་",
            "རྩ་བའི་སྔགས་ཡི་གེ་བཅུ་པ་ཉིད་ཀྱི་སྒོ་ནས་",
            "བསྟོད་པ་ཚིགས་བཅད་འདི་རྣམས་དང༌། ",
            "ཕྱག་འཚལ་བ་ཡང་ནི་རྣམ་གྲངས་ཉི་ཤུ་རྩ་གཅིག་གོ།།",
            "དེ་ལྟར་རྒྱུད་ཀྱི་དངོས་བསྟན་གོ་སླ་བར་བཤད་པ་ཡིན་།",
            "གཞན་ཡང་སྦས་དོན་ལྟར་།",
            "རལ་པའི་ཁྲོད་ན་འོད་དཔག་མེད་ཀྱིས་བུམ་དབང་དང༌། ",
            "ཟླ་བའི་དུམ་བུས་དབུ་རྒྱན་ཅེས་པས་",
            "ཐིག་ལེ་འདྲེན་པའི་གསང་དབང་དང༌། ",
            "བདེ་མ། ",
            "དགེ་མ། ",
            "ཞི་མ། ",
            "མྱ་ངན་འདས་ཞི་བཞི་པོས། ",
            "ཤེར་དབང་གི་དབང་བཞི་དང༌། ",
            "དེ་ཉིད་གསུམ་གྱིས་རྣམ་ཐར་གསུམ་ལྡན་གྱི་དབང་བཞི་པ་དང༌། ",
            "དབུ་རྒྱན་འོད་ཀྱི་ཕྲེང་བ་སྤེལ་མ་ཞེས་པས་",
            "ཅོད་པན་བསྟན་པ་སོགས་དབང་གི་དོན་དང༌། ",
            "ཀུན་ནས་བསྐོར་རབ་དགའ་བ་དང༌། ",
            "གཡས་བརྐྱང་གཡོན་བསྐུམ་ཀུན་ནས་བསྐོར་དགའི་",
            "ཞེས་པས་གཙོ་འཁོར་བསྐྱེད་རིམ་ཕྱོགས་དང་",
            "ཉི་མ་ཟླ་བ་སོགས་ཀྱི་ཐིག་རླུང་རྫོགས་རིམ་ཕྱོགས་ནས་",
            "བསྟན་ཚུལ་ལྟར་རྒྱས་པར་འགྲེལ་ནུས་ཀྱང་",
            "དེ་དག་ནི་རྒྱུད་གཞན་ནས་རྫོགས་པར་བསྟན་པས། ",
            "རྒྱུད་ཚིག་ཉུང་ངུའི་སྐབས་འདིར་ནི་དངོས་བསྟན་གྱི་",
            "སྙིང་པོ་རྙོག་པ་མེད་པ་དྭངས་སི་ལེ་ལེན་པར་འདོད་དེ་བཀྲོལ་བ་ཡིན་།",
            ""
        ],
        [
            "རྒྱུད་འདིའི་བསྟན་དོན་རྒྱས་།",
            "སྒྲོལ་མ་ཉིན་ཞི་མཚན་ཁྲོའི་སྒྲུབ་ཐབས་དང༌། ",
            "སྒྲུབ་ཐབས་ཉེར་གཅིག་དང་ལས་ཚོགས་ཉེར་གཅིག་རྣམས་ཀྱང་བསྟན་པ་ཡིན་ནོ།།",
            "དེས་དངོས་གཞི་བསྟོད་པའི་དོན་།",
            "གསུམ་པ་མཇུག་ཕན་ཡོན་གྱི་དོན་ནི། ",
            "བསྟོད་ཡུལ་ལྷ་མོ་ལ་བསྟོད་པ་པོ་གུས་པ་ཡང་དག་ལྡན་པའི། ",
            "བློ་ལྡན་གང་གིས་བསྟོད་ཚུལ་སེམས་རབ་ཏུ་དང་བར་བསྟོད་པའི་རྒྱུད་ཚིག་བརྗོད་པས། ",
            "བསྟོད་པའི་དུས་ནི་འདྲེ་གདོན་མུན་ནག་ལ་འཁྲི་བས་གནོད་སྐྱེལ་བ་མུན་རུབ་སྲོད་ཀྱི་དུས་དང་ཐོ་རངས་ལྷ་རྣམས་ལུང་བསྟན་གྱི་དུས་སུ་མལ་ནས་ལངས་པར་བྱས་ཏེ",
            "འཕགས་མ་དྲན་པས་ཀྱང་ནི་མི་འཇིགས་པའི་མཐུ་དང་སྤོབས་པ་ཐམས་ཅད་རབ་།",
            "རྒྱུ་སྡིག་པ་ཐམས་ཅད་རབ་ཏུ་ཞི་བ། ",
            "འབྲས་བུ་ནད་གདོན་བྱུར་དང་ཆག་སྒོ་ངན་པ་དང་ངན་སོང་གསུམ་གྱི་སྐྱེ་སྒོ་ཁེགས་པས་",
            "ངན་འགྲོ་ཐམས་ཅད་འཇོམས་པ་ཉིད་དོ།།",
            ""
        ],
        [
            "རྒྱལ་བ་བྱེ་བ་ཕྲག་བདུན་རྣམས་ཀྱིས་དངོས་ཉམས་དང་རྨི་ལམ་ཅི་རིགས་པར། ",
            "མྱུར་དུ་རླུང་སེམས་སྣང་སྲིད་ཐམས་ཅད་ལ་དབང་དུ་བསྒྱུར་བའི་དབང་ནི་བསྐུར་བར་འགྱུར་ལ",
            "ཚེ་འདི་ལས་ཆེ་བའི་ཡོན་ཏན་ཐམས་ཅད་ཉིད་ནི་འཐོབ་ཅིང༌། ",
            "ཕྱི་མ་སངས་རྒྱས་གོ་འཕང་མཐར་ཐུག་དེར་།",
            "གནས་སྐབས་བསྟོད་པ་པོ་དེ་ཡི་དུག་ནི་དྲག་པོ་གཉན་དུག་ལྟ་བུ་དང་",
            "ཆེན་པོ་སྲིན་དུག་དང་གླང་ཐབས་ལྟ་བུ། ",
            "བརྟེན་པ་སེམས་ཅན་རྣམས་ལ་འབྱུང་བ་འཁྲུགས་རུང་གི་ཚུལ་དུ་གནས་པའམ་",
            "གཞན་ཡང་ཀླུ་དང་ཁྱི་སྨྱོན་སྦྲུལ་ལ་སོགས་པ་འགྲོ་བ་སེམས་ཅན་གྱི་གནོད་པའི་དུག་དང༌། ",
            "གཞན་ཡང་བོང་ང་ནག་པོ་སོགས་ལྷན་སྐྱེས་ཀྱི་དུག་རྫས་དང་ར་མཆིན་དང་ཁྱི་རོ་རུལ་བ་སོགས་སྦྱར་དུག་དང་",
            "ར་ཤ་འཁྱག་པ་སོགས་གྱུར་དུག་གི་རྫས་རྣམས་ཟོས་པ་དང་ནི་འཐུངས་པ་ཉིད་ཀྱང༌། ",
            "སྔར་རྗེ་བཙུན་མའི་བསྟོད་པ་འབུམ་ཐེར་ལྟ་བུ་ལེགས་པར་གྲུབ་ཡོད་ན་",
            "ཕྱིས་རིག་སྔགས་དྲན་པས་ཀྱང་ནི་རབ་ཏུ་སེལ་ཞིང་",
            "བདུད་རྩིར་བསྒྱུར་བ་ཉིད་།",
            "གདོན་དང་རིམས་དང་དུག་གིས་གཟིར་བའི། ",
            "སྡུག་བསྔལ་ཚོགས་ནི་རྣམ་པར་སྤོང་བའི་ཞི་བདེ་དགའ་བ་ཆེན་པོ་ལུས་སེམས་ལ་འཐོབ་།",
            ""
        ],
        [
            "རང་དོན་མ་ཟད་སེམས་ཅན་གཞན་པ་རྣམས་ལ་",
            "དོན་འགྲུབ་དགོས་ན་དེ་ལྟར་འགྲུབ་པ་ཡང་།",
            "རྒྱུན་དུ་བསྟོད་པའི་དུས་སུ་ཚར་གཉིས་དང་གསུམ་དང་བདུན་དུ་མངོན་པར་བརྗོད་།",
            "བུ་འདོད་པས་ནི་བུ་སློབ་བྲན་གཡོག་སོགས་ཐོབ་པར་འགྱུར་།",
            "ནོར་འདོད་པས་ནི་གང་འདོད་ཀྱི་ནོར་རྣམས་ཉིད་།",
            "མདོར་ན་ཡིད་དུ་འོང་བའི་ཡིད་ལ་འདོད་པ་ཐམས་ཅད་ཐོབ་པར་འགྱུར་།",
            "བགེགས་རྣམས་མེད་ཅིང་སོ་སོར་འཇོམས་།",
            ""
        ],
        [
            "མཐར་བཅོམ་ལྡན་འདས་མ་སྒྲོལ་མ་ལ་ཡང་དག་པར་",
            "རྫོགས་པའི་སངས་རྒྱས་རྣམ་པར་སྣང་མཛད་ཆེན་པོ་",
            "དེ་ཉིད་ཀྱིས་བསྟོད་པ་གསུངས་པ་རྫོགས་སོ།།། ",
            "ཞེས་རྩ་རྒྱུད་རྒྱུད་ཀྱི་རྒྱལ་པོ་རྟོགས་པ་བདུན་བརྒྱ་པ་དང༌། ",
            "བཤད་རྒྱུད་ལས་སྣ་ཚོགས་པའི་རྒྱུད་གཉིས་ཀ་ནས་",
            "བསྡུས་རྒྱུད་ཀྱི་ཚུལ་དུ་བྱུང་བ་",
            "ཕན་ཡོན་དང་བཅས་པའི་མཆན་འདི་ཡང་",
            "ཨརྨེ་རིག་འཛིན་རྣམ་རྒྱལ་ནས་ནན་བསྐུལ་ལྟར་",
            "ལྡོམ་བུ་བ་༧པདྨ་རྣམ་པར་རྒྱལ་བས་གུས་པར་བྲིས་ཏེ་",
            "བདག་གཞན་རྗེས་སུ་འཛིན་པའི་རྒྱུར་གྱུར་ཅིག",
            "༄༅། །ཡིད་བཞིན་འཁོར་ལོའི་བསྟོད་འགྲེལ་",
            "འཆི་མེད་དགའ་ཚལ་བཞུགས་སོ།། ",
            "ཨོ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །",
            "ཞེས་འགྱུར་ཕྱག་ཡིན་ནོ།།",
            "སྒྲོལ་མ་ལྷར་བསྟེན་ན་",
            ""
        ],
        [
            "འགྲོ་བ་རྣམས་འཁོར་བ་ལས་སྒྲོལ་བས་ན་ཏཱ་རེ་མ། །",
            "རིགས་སྔགས་ཏུཏྟཱ་རེ་ཡིས་ནི། །",
            "སེང་གེ་གླང་ཆེན་མེ་སྦྲུལ་ཆོམ་རྐུན་དང༌། །",
            "ལྕགས་སྒྲོག་རྒྱ་མཚོ་ཤ་ཟའི་འཇིགས་པ་བརྒྱད། །",
            "ཅེས་པའི་འཇིགསབརྒྱད་ལས་སྒྲོལ་ནུས་པའོ།།",
            "ཏུ་རེས་ནི་རླུང་མཁྲིས་བད་ཀན་གྱི་ན་བ་རྣམས་ལས་",
            "སྒྲོལ་བ་ཡིན་པས་རིགས་སྔགས་བདུན་པོ་དེ་ལ་མགོ་ན་",
            "ཨོ་དང་མཇུག་ན་སྭཱ་ཧཱ་བཏགས་པའི་ཞི་བའི་རིག་སྔགས་",
            "ཡི་གེ་བཅུ་པ་འདི་ནི་ཞི་བའི་བསྙེན་སྒྲུབ་ལས་གསུམ་དང་",
            "ཞི་རྒྱས་དབང་དྲག་མཆོག་གི་དངོས་གྲུབ་ཐམས་ཅད་",
            "སྒྲུབ་པའི་རིག་སྔགས་གཅིག་ཆོག་རྒྱལ་པོ་དང་ཁྱད་པར་",
            "དུས་དང་དུས་མིན་གྱི་འཆི་བ་བསླུ་ཞིང་འཆི་མེད་",
            "ཚེ་ཡི་དངོས་གྲུབ་སྒྲུབ་པར་བྱེད་པའི་རིག་སྔགས་དང་",
            "རིག་སྔགས་ཀྱི་ལྷ་མོ་སྒྲོལ་དཀར་མོ་ལ་ཡང་ཕྱག་འཚལ་།",
            "བཞུགས་གདན་པདྨ་དཀར་པོའི་དབུས་གནས་པའི། ",
            "ཟླ་བའི་གཟུགས་ཀྱི་གདན་སྟེང་དུ། ",
            "ཞབས་གཉིས་རྡོ་རྗེ་སྐྱིལ་ཀྲུང་བཅས་པར་མཛད་མ། ",
            "ཕྱག་གཡས་པ་སྒྲུབ་པོ་ལ་འདོད་དགུ་སྦྱིན་པས་མཆོག་སྦྱིན་གྱི་",
            "ཕྱག་རྒྱ་པུས་མོ་གཡས་པའི་སྟེང་དུ་རྐྱོང་མ་ལ་ཕྱག་འཚལ་ལོ། །",
            "སྒྲོལ་མ་དཀར་མོའི་སྐུ་མདོག་སྟོན་ཀའི་",
            "ཟླ་བ་སྤྲིན་དང་བྲལ་བའི་མདོག་འདྲ་ཞིང༌",
            "བདེ་བ་ཆེན་པོས་བསིལ་བའི་ཟླ་བ་གྱེན་སློང་གི་",
            "རྒྱབ་ཡོལ་ལ་ནི་སྐུ་རྒྱབ་བརྟེན་མ། ",
            "ཞི་ཆས་བཅུ་གསུམ་གྱི་རྒྱན་རྣམས་ཐམས་ཅད་ཡོངས་སུ་།",
            "ཕྱག་གཡོན་མཐེབ་སྲིན་སྦྱར་བའི་སྐྱབས་སྦྱིན་གྱི་",
            "ཕྱག་རྒྱས་ཐུགས་དམ་རྒྱུད་ལ་འཇལ་ཕྱིར་ཡུ་བ་",
            "ཐུགས་ཀར་འཛིན་པའི་ལོ་འདབ་དང་མེ་ཏོག་ཐོགས་པ་",
            "རང་རྒྱུད་གྲོལ་ཕྱིར་སྙན་གཡོན་གྱི་ཐད་ཀར་",
            "ཁ་བྱེ་བའི་ཨུཏྤལ་བསྣམས་ལ་ཕྱག་འཚལ་།",
            "འཛམ་གླིང་གི་བུ་མོ་གཞོན་ནུ་མཛེས་མ་བཅུ་དྲུག་གི་",
            "ལོ་གྲངས་ལོན་པ་ལྟ་བུའི་ལུས་དང་ལྡན་པ་ལྟ་བུའི་",
            "གཞོན་མཛེས་ཕུལ་དུ་བྱུང་བ་ཡང་ཡིན་ལ་",
            ""
        ],
        [
            "འཇའ་ལུས་རྡོ་རྗེའི་སྐུ་རུ་ཡེ་གདོད་མ་ནས་བཞུགས་པས། ",
            "རྫོགས་སངས་རྒྱས་དང་བྱང་སེམས་ཀུན་དེ་ཡི་སྲས་ཀྱང་ཡིན་ནོ།།",
            "བདེ་བ་ཆེན་པོ་ཟུང་འཇུག་གི་འདོད་པ་སྦྱིན་སྐུ་ནི་",
            "འཕགས་མཆོག་འཇིག་རྟེན་མགོན་པོ་སོགས་ཀྱིས་འཆང་བའི་ཡུམ། ",
            "འཕགས་མ་སྒྲོལ་མ་ལ་ཕྱག་འཚལ་ལོ། །",
            "རྗེ་བཙུན་མའི་སྐུ་ནང་གི་ཐུགས་ཀར་",
            "འཁོར་ལོ་དཀར་མོ་འོད་ཟེར་དཀར་པོ་འཕྲོ་བའི་ལྟེ་བར་ཏཱ། ",
            "སྟེང་དུ་ཨོ་འོག་གི་ཁང་གསེང་དུ་",
            "ཧཱ་རྩིབས་བརྒྱད་ལ་ནི་ཡི་གེ་བརྒྱད་ནང་བསྟན། ",
            "གཡོན་དུ་ཡོངས་སུ་འཁོར་བའི་རྣམ་པ་ཅན། ",
            "འཁོར་ལོ་ཅན་ལ་ཕྱག་འཚལ་ལོ། །",
            "ཞེས་པ་ནི་རྒྱ་གར་པཎ་ཆེན་ངག་དབང་གྲགས་པའི་རྒྱ་གཞུང་ངོ༌།།",
            "ཞིང་ཁམས་ཐམས་ཅད་ཡོངས་སུ་དག་པ་ལ།།",
            "རིན་ཆེན་མེ་ཏོག་མང་པོ་གཅལ་དུ་བཀྲམ་པ་ལྟ་བུ། ",
            "དུས་གསུམ་སངས་རྒྱས་ཐམས་ཅད་སྐྱེད་པའི་ཡུམ་མཆོག་",
            "ཤེས་རབ་ཕར་ཕྱིན་ལྷ་མོའི་ངོ་བོར་སྣང་བ། ",
            "ཡུམ་གྱུར་སྒྲོལ་མ་ཁྱོད་ལ་ཕྱག་འཚལ་ལོ། །",
            "ཚིག་བཅད་འདི་སྒྲོལ་མ་ལས་",
            "སྣ་ཚོགས་འབྱུང་བའི་རྒྱུད་ལས་གསུངས་སོ།། ",
            "དེ་ལྟར་བསྟོད་ནས་འདོད་གསོལ་ནི། ",
            "འཕགས་མ་སྒྲོལ་མ་སྒྲོལ་མཛད་ཡུམ། །",
            "ཡིད་བཞིན་འཁོར་ལོ་ཚེ་འཕེལ་མ། །",
            "ལྷ་མོ་ཁྱོད་ལ་གསོལ་བ་འདེབས་པ་ནི། ",
            "བདག་གི་སྔོན་ལས་འཕྲལ་རྐྱེན་གྱི་ཚེ་ཡི་བར་ཆད་དང༌། ",
            "རླུང་མཁྲིས་བད་ཀན་འདུས་པའི་ནད་དང་",
            "ལུས་སེམས་ཀྱི་སྡུག་བསྔལ་ཐམས་ཅད་ལས། ",
            "རྒྱལ་བ་སྲས་དང་བཅས་པའི་དབུས་ན་སྐྱོབ་པའི་",
            "ནུས་སྟོབས་དང་ལྡན་པ་ལ་",
            "འགྲན་ཟླ་མེད་པ་ཁྱོད་ཀྱིས་བསྐྱབ་ཏུ་།",
            ""
        ],
        [
            "ཕྱག་རྫོགས་ཐེག་པའི་ཉེ་ལམ་ནས་",
            "ཚེ་གཅིག་ལ་སངས་རྒྱས་པ་མཆོག་དང་",
            "དེ་སྒྲུབ་པ་ལ་ནད་མེད་ལུས་སེམས་བདེ་ཞིང་",
            "མཐུན་རྐྱེན་འབྱོར་བ་སོགས་ཐུན་མོང་གི་དངོས་གྲུབ་ཀུན། ",
            "མ་ལུས་བདག་ལ་གནང་བར་མཛོད། ",
            "འཕགས་མ་ཁྱོད་ལ་མཆོག་དམན་སུས་ཀྱང་དད་པར་བྱེད་པ། ",
            "དེ་ལ་རྟག་ཏུ་བུ་བཞིན་དགོངས།།",
            "བདག་ཀྱང་ཁྱོད་ལ་གསོལ་འདེབས་ཀྱིས། ",
            "ཐུགས་རྗེའི་ལྕགས་ཀྱུས་བཟུང་དུ་།",
            "ཞེས་དང༌། ",
            "སླར་ཡང་འཕགས་མ་ལ་མི་བཟོད་པའི་དད་པས་",
            "ཡོནཏན་རྗེས་སུ་དྲན་པ་དང་འདོད་གསོལ་བསྡུས་པ་ནི། ",
            "ལྷ་མོའི་སྐུ་མདོག་བདུད་རྩིའི་ལང་ཚོ་ཤིན་ཏུ་རྒྱས་པ་",
            "ཟླ་འདྲའི་མདོག མི་མཛེས་པའི་ཆ་སྐྲ་རྩེ་ཙམ་ཡང་མེད་པས་",
            "སྒེག་ཅིང་དུལ་བའི་ཆ་བྱད་ཅན། ",
            "ལྷ་མིའི་མཛེས་མ་བྱེ་བ་རྒྱ་མཚོའི་དབུས་ནས་ཁྱད་པར་དུ་",
            "འཕགས་པའི་གཟུགས་བཟང་རིན་ཆེན་རྒྱན་གྱིས་སྤྲས། ",
            "མཛེས་པའི་དར་གྱི་སྨད་གཡོགས་ཅན། །",
            "པདྨ་ཟླ་བའི་གདན་དབུས་སུ། །",
            "ཞབས་གཉིས་རྡོ་རྗེ་སྐྱིལ་ཀྲུང་བཞུགས།།",
            "ཞལ་གཅིག་ཕྱག་གཉིས་འཛུམ་བག་ཅན། །",
            "དུས་གསུམ་སངས་རྒྱས་སྐྱེད་པའི་ཡུམ། །",
            "ལྷ་མོ་ཁྱོད་ལ་རྟག་ཏུ་འདུད། །",
            "སླར་ཡང་འདོད་སྨོན་བཀྲ་ཤིས་ཀྱི་མཐའ་བརྒྱན་པ་ནི། ",
            "ཁྱོད་ཀྱི་ཡོན་ཏན་ཡོངས་རྫོགས་ཀྱི་ཆ་ལ་གཏིང་མི་དཔོག་པས་བག་ཙམ་བསྟོད་པ་ནི། ",
            "བདག་ཅག་བྱང་ཆུབ་སྒྲུབ་པ་ལ།།",
            "དུས་འདི་ནས་བཟུང་བྱང་ཆུབ་བར། ",
            "རྗེ་བཙུན་མ་ཁྱོད་དང་སྐད་ཅིག་ཙམ་ཡང་མི་འབྲལ་བའི་སྒོ་།",
            ""
        ],
        [
            "མི་མཐུན་ཕྱོགས་རྣམས་ཞི་གྱུར་ཅིག",
            "མཐུན་རྐྱེན་ཕུན་སུམ་ཚོགས་པར་ཤོག",
            "ཅེས་ཤིས་སྨོན་བཅས་དང་མཐར་རྗེ་བཙུན་བཅོམ་ལྡན་འདས་མ་",
            "ཐུགས་རྗེ་ཅན་སོགས་འདིར་འཛུད་།",
            "གང་ལ་བཀའ་དང་བསྟན་བཅོས་སྙན་ངག་གི །",
            " བསྟོད་ཚོགས་ལྷ་ཡི་རོལ་སྙན་འཁྲོལ་གྱུར་པ། །",
            " དེ་ལ་ཚེ་རབས་ཀུན་ཏུ་ཆོས་ཀྱི་གྲོགས། །",
            " དམ་ཚིག་སྒྲོལ་མའི་མགོན་དང་བཅས་པར་འགྱུར།། ",
            "དེ་ཕྱིར་དགའ་དང་གུས་དང་དད་པའི་བློ། །",
            " རབ་དྭངས་དཔྱིད་ཀྱི་ནམ་མཁའ་ལངས་བཞིན་དུ། །",
            " ལེགས་བྱས་ཉིན་བྱེད་སྣང་བའི་དགའ་ཚལ་འདིས། །",
            " ཚེ་རབས་ཀུན་ཏུ་ཐུགས་རྗེས་ཟིན་པར་མཛོད། །",
            " ཅེས་པའང་ཡིད་བཞིན་འཁོར་ལོའི་བསྟོད་པའི་",
            "མཆན་ཆུང་ཆ་ལག་དང་བཅས་པ་འདིའང༌། ",
            "རིག་གཞུང་འདུན་བརྩོན་གྱི་བདག་ཉིད་",
            "ཨརྨེ་རིག་འཛིན་རྣམ་པར་རྒྱལ་བས་བསྐུལ་བའི་རྐྱེན་ལ་།",
            "ཕྱག་མཛོད་དབང་ཆེན་ནས་སྤར་གྱི་མཐུན་རྐྱེན་སྒྲུབ་སྐབས་",
            "༧ཆོས་སྨྲ་བ་པདྨ་རྣམ་པར་རྒྱལ་བས་",
            "ཟུར་མང་ཆོས་གྲྭར་བྲིས་པ་དགེ་ལེགས་།",
            ""
        ],
        [
            "༈ ཨོ་སྭ་སྟི། ",
            "སྒྲོལ་མ་དཀར་ལྗང་གི་བསྟོད་པ་འདོན་པའི་སྐབས་སུ་",
            "མགོ་མཇུག་གི་ཆིངས་ཇོ་ལུགས་ལས་བྱུང་བའི་དོན་བསྡུས་ནི། ",
            "མགོ་ན་སངས་རྒྱས་ཆོས་དང་ཚོགས་སོགས་སྐྱབས་སེམས་དང༌། ",
            "ན་མོ། ",
            "མདུན་གྱི་མཁའ་ལ་མཆོད་པའི་གུར་ཁང་ཕུབ།། ",
            "ས་གཞི་པདྨོ་བཀོད་པའི་ཞིང་ཁམས་འདིར། །",
            " དཔག་བསམ་ལྗོན་བཟང་ནམ་མཁའ་ཁྱབ་པའི་དབུས། །",
            " འདབ་སྟོང་ཟླ་བ་བའི་གདན་དང་རྒྱབ་ཡོལ་དུ། །",
            " རྗེ་བཙུན་སྒྲོལ་མ་ལྷ་མོ་ཉི་ཤུ་གཅིག །",
            " རང་རང་རིགས་ཚོགས་ནམ་མཁའ་གང་བ་ཡི། །",
            " སྐུ་ལས་བྱིན་རླབས་བདུད་རྩིའི་རྒྱུན་བབ་པས། །",
            " བདག་དང་བསྲུང་བྱའི་གནས་ལུས་གང་བར་གྱུར།། ",
            "ཞེས་བསམ་ལ་བསྟོད་པའི་རིགས་ཡོད་དོ་ཅོག་",
            "འདོན་དགོས་པར་ཡིག་ཆ་རྣམས་ལས་འབྱུང་བ་ལྟར་རོ། །",
            "སྒྲོལ་མ་དཀར་ལྗང་སོ་སོར་བསྟོད་པ་དང་",
            "འདོད་གསོལ་རྣམས་བཏོན་ཟིན་པའི་མཐའམ། ",
            "ཡང་ན་གཉིས་ཀ་བཏོན་ནས་སྒྲོལ་དཀར་གྱི་འདོད་གསོལ་མཇུག་བསྡུ་ནི། ",
            "དེ་ལྟར་མངོན་པར་བསྟོད་པའི་དམ་ཚིག་གིས། །",
            " བྱམས་ཆེན་ལང་ཚོ་རྒྱས་པའི་རྣལ་འབྱོར་མ། །",
            " དད་གསུམ་གཡུ་ལོ་བཀོད་པའི་ཞིང་ཁམས་སུ། །",
            " ཉམས་དགའི་བྱིན་རླབས་ཅིང་ཡང་ཕེབས་པར་གྱུར།། ",
            "ཞེས་འཁོར་གསུམ་མི་རྟོག་པའི་ངང་དུ་",
            "ལྷ་དང་རང་སེམས་མཉམ་པར་བཞག",
            "དེ་ལས་ལྡང་བ་ན། ",
            "སྲིད་དང་ཞི་བའི་ཞིང་ཁམས་མཐའ་མེད་པར། །",
            " ལྷ་དང་མི་ཡི་ན་ཆུང་ཇི་ཙམ་མེད།། ",
            "དེ་ཡི་དབུས་ན་རྒྱལ་པོའི་བུ་མོ་ནི། །",
            " ཟླ་བས་ཡེ་ཤེས་བདུད་རྩི་སྦྱིན་པར་མཛོད། །",
            " བསླབ་གསུམ་ཡོན་ཏན་ལྷ་ཡི་དགའ་ཚལ་དུ། །",
            " བདེ་ཆེན་ཡེ་ཤེས་རྡོ་རྗེའི་སྐུ་གྲུབ་།",
            ""
        ],
        [
            "རིག་གཞུང་མན་ངག་བདུད་རྩིའི་གྲུ་ཆར་གྱིས། །",
            " ཡུལ་གླིང་ཞིང་ཀུན་སྨིན་ཅིང་གྲོལ་བར་ཤོག། ",
            "ཅེས་པའང་སྒྲོལ་མ་དཀར་ལྗང་གི་འགྲེལ་བའི་ཆ་ལག་ཏུ་",
            "རང་སློབ་ཨརྨེ་རིག་འཛིན་རྣམ་རྒྱལ་ནས་",
            "ནན་བསྐུལ་ལྟར་༧པདྨ་རྣམ་པར་རྒྱལ་བས་བྲིས་པ་དགེ་ལེགས་འཕེལ།།",
            "དམ་པ་རྣམས་ཀྱི་ལེགས་བཤད་རྒྱུན་འཛིན་ཅིང༌། །",
            " དེ་དག་འཆད་དང་ཀློག་སྤེལ་ལས་བརྩོན་པས། །",
            " རྒྱལ་བསྟན་ཡུན་གནས་འགྲོ་བའི་བདེ་དགེའི་རྒྱུར། །",
            " འགྱུར་ན་བན་ཆེན་ལེགས་བཤད་རྒྱུན་སྐྱོང་ཤོག། ",
            "ཅེས་པ་འདི་བཞིན། ",
            "གསུང་རབ་ཀྱི་དཔེ་སྐྲུན་གང་གིའང་མཇུག་ཏུ་སྦྱར་རུང་བ་འདི་བཞིན། ",
            "བན་ཆེན་དགོན་ལེགས་བཤད་རྒྱུན་སྐྱོང་ཁང་གི་འགན་འཛིན་སྤྱི་ནས་བསྐུལ་བའི་ངོར། ",
            "ཕྲན་མཉན་པའི་མིང་ཙམ་འཆང་བ་དེས། ",
            "སྤྱི་ལོ་ ༢༠༡༢ དབྱིན་ཟླ་ ༥ ཚེས་ ༦ ཉིན་ཤར་མར་བྲིས་ཅིང་སྨོན་པའོ།།",
            ""
        ],
        null
    ]
}