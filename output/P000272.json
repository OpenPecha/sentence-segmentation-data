{
    "version": "P000272",
    "reviewed_text": [
        [
            "༄༅། །སྡོམ་པ་གསུམ་གྱི་རྒྱན་ཅེས་བྱ་བའི་བསྟན་བཅོས་བཞུགས་སོ།། ",
            "མཛད་པ་པོ། ",
            "ཀུན་མཁྱེན་པདྨ་དཀར་པོ། ",
            "༄༅། །རྒྱལ་དབང་མཁྱེན་པའི་ཆུ་གཏེར་གྱིས་སྤྲོས་པའི། །",
            "སྙིང་རྗེའི་ནམ་མཁར་ཀུན་ཏུ་བཟང་པོའི་འོད། །",
            "ཀུན་ཏུ་འཕྲོ་བའི་ཉི་མ་འཇམ་པའི་དབྱངས། །",
            "སྙིང་གི་མུན་པའི་གཤེད་མ་དེར་ཕྱག་འཚལ།།",
            "སྟོན་པ་བསྟན་དང་དེ་འཛིན་ཐམས་ཅད་ཀྱང་། །",
            "སྐྱོན་མེད་ཡོན་ཏན་མངའ་བ་འབའ་ཞིག་གིས། །",
            "འཇིག་རྟེན་གསུམ་གྱིས་མཆོད་འོས་ཉིད་གྱུར་པ། །",
            "ཟས་གཙང་སྲས་ཀྱི་རིང་ལུགས་དེ་ལ་འདུད། །",
            "ཐུབ་པ་དེ་ཡི་གཞུང་གི་ཆུ་གཏེར་དུ། །",
            "བསླབ་གཞིའི་རིན་ཆེན་ཅི་ཡང་བསྐྲུན་པ་རྣམས། །",
            "མཁས་གྲུབ་ཀླུ་དབང་བྱེ་བས་ཡོངས་གཟུང་བ། །",
            "རིས་མེད་འགྲོ་ལ་བགོ་བཤར་བདག་གིས་བྱ།།",
            "སོ་སོ་ཐར་དང་དེ་བཞིན་སེམས་བསྐྱེད་དང་། །",
            "རིག་པ་འཛིན་པ་ཞེས་བྱའི་སྡོམ་པ་གསུམ། །",
            "རིམ་པ་བཞིན་དུ་ཉན་ཐོས་བྱང་སེམས་དང་། །",
            "དེ་བཞིན་གཤེགས་པའི་འདུལ་བ་ཡིན་པར་བསྒྲགས། །",
            "ལུས་ངག་ཉེས་པ་ཙམ་ཞིག་སྤོང་བྱེད་པའི། །",
            "ཚུལ་ཁྲིམས་སོ་སོ་ཐར་ཡིན་དབྱེ་བ་གང་། །",
            "བརྒྱད་བཞི་གཉིས་ཏེ་ལེན་པའི་ཆོ་ག་ལ།།",
            "སྔོན་དང་ད་ལྟར་གཉིས་སུ་གནང་བ་ཡིན།།",
            ""
        ],
        [
            "སྐྱབས་སུ་འགྲོ་བ་རྩོམ་པས་དགེ་བསྙེན་དུ། །",
            "ཁས་བླངས་དེ་ལ་བསླབ་པའི་གཞི་ལྔ་སྦྱིན།།",
            "ཞུ་དང་མཁན་པོར་གསོལ་དང་དང་པོ་དང་། །",
            "རབ་བྱུང་དགེ་ཚུལ་གྲིབ་ཚོད་བསླབ་པ་བརྗོད།།",
            "སངས་རྒྱས་ཆོས་དང་དགེ་སློང་དགེ་འདུན་ལ༑།",
            "ཁ་སྐོང་ཆོས་ལྡན་མི་མཐུན་གཉིས་དང་བྲལ།།",
            "དབུས་སུ་བཅུ་དང་མཐའ་ཁོབ་ལྔ་ལས་ནི། །",
            "ཉུང་བར་མི་རུང་སློབ་དཔོན་བཞི་ལས་འདིར། །",
            "གསང་སྟོན་ལས་བྱེད་གཉིས་སོ་དང་པོར་བྱ།།",
            "ལོ་བཅུ་ལོན་དང་ལྷན་ཅིག་སྦྱར་ལྡན་པའི། །",
            "མཁན་པོ་ཆོས་གོས་གསུམ་དང་ལྷུང་བཟེད་སྦྱིན།།",
            ""
        ],
        [
            "སྐྱེ་གནས་ཁྱད་པར་མཛེས་པའི་བར་ཆད་མེད།།",
            "སྤྲོ་བྱ་གསོལ་དང་གསང་སྟོན་ཞུ་བ་དང་། །",
            "གསོལ་དང་གསོལ་བ་དྲི་འདོད་གསོལ་བ་དང་། །",
            "ལས་དང་གཞལ་དང་དུས་ལྔ་གོ་བྱེད་དང་། །",
            "ཡིན་མིན་ཕན་ཡོན་གནས་དང་ལྟུང་བ་དང་། །",
            "དགེ་སྦྱོང་མཆོག་འདོད་མཉམ་དང་ཚུལ་འབྲེལ་དང་། །",
            "དུལ་དང་དགོས་དང་མ་བརྗོད་གུས་པ་དང་། །",
            "བསྒྲུབ་པར་བྱ་བརྗོད་དག་ཏུ་བསྡུས་པ་ཡིན།།",
            "བུད་མེད་ལ་ནི་དགེ་སློབ་མ་ཞེས་པའི། །",
            "ཚིགས་གཞན་དགེ་སློང་མ་དྲུག་བཅུ་གཉིས་དབུས། །",
            "དང་པོ་མཁན་མོ་བསླབ་པའི་སྡོམ་པ་གསོལ།།",
            "གསོལ་བ་གཉིས་ཀྱི་ལས་དང་གྲིབ་ཚོད་དང་། །",
            "བསླབ་པ་བརྗོད་པ་སྤྱད་དུས་ལོ་གཉིས་སོ།།",
            "དང་པོར་བྱ་དང་མཁན་མོ་ཆོས་གོས་ལྔ། །",
            "ལྷུང་བཟེད་སྤྲོ་བྱ་གསོལ་དང་གསང་སྟོན་དང་། །",
            "ཞུ་གསོལ་གསོལ་བ་དྲི་དང་གསོལ་བ་དང་། །",
            "གཉིས་ཀྱི་ལས་ཀྱིས་ཚངས་སྤྱོད་ཉེར་གནས་བྱིན།།",
            "གཉིས་ཀའི་དགེ་འདུན་ནང་དུ་གསོལ་དུ་།",
            ""
        ],
        [
            "གསོལ་བ་དྲི་དང་གསོལ་བ་ལས་ཀྱིས་སོ།།",
            "དུས་ཚོད་བརྗོད་དང་གནས་དང་ལྟུང་བ་དང་། །",
            "ལྕི་ཆོས་དགེ་སྦྱོང་འདོད་དང་མཆོག་འདོད་དང་། །",
            "མཉམ་དང་ཚུལ་འབྲེལ་དུལ་དང་དགོས་པ་དང་། །",
            "མ་བརྗོད་གུས་དང་བསྒྲུབ་བྱས་བསྡུས་པར་བཤད།།",
            "སྔ་མ་མ་སོང་བསྙེན་པར་རྫོགས་པ་དེས། །",
            "གཞན་གཉིས་ཞར་གྱིས་ཐོབ་པ་མདོ་སྡེར་སྣང་།།",
            "དེས་དུས་ཀུན་སློང་སེམས་བསྐྱེད་ཀྱིས་ཟིན་ན།།",
            "ཐེག་ཆེན་སོ་སོ་ཐར་པར་མཁས་རྣམས་བཞེད།།",
            "བཞི་མིན་གནས་པས་གནས་ལ་མ་ཞུས་མིན།།",
            ""
        ],
        [
            "དེས་ཀྱང་གདམ་ངག་སོགས་ཀྱིས་ཕན་གདགས་བྱ།།",
            "མི་ཚངས་སྤྱོད་དང་བརྐུ་དང་མི་གསོད་དང་། །",
            "བླ་མའི་བརྫུན་བཞི་ཕས་ཕམ་ལྟུང་བའི་སྡེ། །",
            "ཤིན་ཏུ་ལྕི་ཕྱིར་འདི་དག་གང་འབྱུང་ཀྱང་། །",
            "དགེ་སློང་རྣམ་པར་ཉམས་པར་འགྱུར་བ་ཡིན།།",
            "འཇིགས་དང་ངོ་ཚ་མེད་དང་ཆགས་པ་ཡིས། །",
            "ཆ་ཀུན་གཟུང་བཟོད་སྦྱོར་རུང་ལམ་མ་ཉམས། །",
            "ཁ་ཤུན་སོ་པགས་ལས་ཕར་ནད་མེད་ཀྱི། །",
            "ནོར་བུ་ལས་རུང་དྲུད་བདེ་མྱོང་བ་ནའོ།།",
            "སེམས་སྐྱེས་ཡིད་ཡིན་ཁ་ལ་རེག་པའི་བར། །",
            "སྦྱོར་ལྟུང་མཚམས་ལས་འདས་ན་དངོས་གཞིར་འགྱུར།།",
            "འཁྲིག་ལ་འདུ་ཤེས་གཙོ་མིན་བཟློག་པ་ལ།།",
            "མི་སྐྲག་ལྕི་བ་མི་ཉན་རབ་ལྕི་དང་། །",
            "གཞན་ལ་ཁྲེལ་ཡོད་ཡང་དང་རང་ཉིད་ལ།།",
            ""
        ],
        [
            "ངོ་ཚ་ཤིན་ཏུ་ཡང་བའོ་དེ་དག་ནི། །",
            "ཕས་ཕམ་གྱིས་བླང་སྦོམ་པོ་བཞིར་བཤད་དོ།།",
            "རྐུ་སེམས་མིར་རྫས་འདུ་ཤེས་མི་གཞན་ནོར། །",
            "ཡུལ་དུས་རིན་ཐང་ཚང་བ་མིས་བཟུང་བསམས།།",
            "དེ་ཉིད་སྦྱོར་གཅིག་བདག་དོན་མ་བྱིན་པར། །",
            "བརྐུས་སམ་རྐུར་བཅུག་རྩད་ལའོ་དད་པས་མིན།།",
            "བརྐུ་ལ་སེམས་གཙོ་དེ་བྲལ་ཉེས་མེད་ཡིན།།",
            "ཡན་ལག་ལྷག་མ་ཉམས་པ་སྦོམ་པོར་འགྱུར།།",
            "མཚམས་ལས་མ་བརྒལ་སྦྱོར་བའི་ལྟུང་བ་དང་། །",
            "བརྒལ་བ་མཐར་འགྱུར་དུར་ཁྲོད་མི་དབང་ཟས། །",
            "ཤོ་གམ་ཡུལ་ཆོས་ཆད་པ་མི་འཇལ་སོགས། །",
            "སྦོམ་པོར་གསུངས་ལ་"
        ],
        [
            "ལྕི་ཡང་གོང་བཞིན་སྦྱར།།",
            "གང་དུ་མ་ཤཱ་ཀ་ནི་ཉི་ཤུ་ལ།།",
            "ཀརྴ་པ་ན་ཡིན་ན་མ་ཤ་ཀ །",
            "ལྔ་ལ་ཚང་ཞིང་བཅུ་དྲུག་ལ་བཞི་དང་། །",
            "བཅུ་གཉིས་ལ་གསུམ་བཞི་བཅུ་ལ་བཅུ་སྟེ།།",
            "ཀུན་ཀྱང་པ་ནའི་བཞི་ཆར་གཅིག་པ་ཡིན།།",
            "མང་པོའི་སྐལ་བ་བརྐུས་ཚེ་རེ་རེའི་སྐལ། །",
            "རིན་ཐང་ལོངས་ན་མཐའ་ཡིན་མང་པོས་བརྐུས། །",
            "དེ་ཚེ་རང་སྐལ་རིན་ཐང་བརྩི་བར་གསུངས།།",
            ""
        ],
        [
            "མི་ཉིད་གཞན་བསམས་དེར་འདུ་ཤེས་པ་དང་། །",
            "འཁྲུལ་མེད་སྦྱོར་བྱས་ཤི་ནའོ་ཡན་ལག་གཅིག །",
            "མ་ཚང་ན་ཡང་སྦོམ་པོ་ཉིད་དུ་འགྱུར།།",
            "སེམས་འཁྲུགས་ཚོར་བས་གཟིར་ལ་ལྟུང་བ་མེད།།",
            "གསོད་དུ་འཇུག་དང་མཚོན་སྦྱིན་ཐབས་གཞན་དང་། །",
            "ལུས་ངག་ཡི་རང་འཆིར་བསྔགས་རྐྱེན་བྱས་མཐའ། །",
            "ལག་པ་གཅོད་དང་ནད་པར་འཆི་སེམས་ཀྱི། །",
            "རྗེས་མཐུན་བསྒྲུབ་སོགས་ཆུང་ངུར་ཤེས་པར་བྱ།།",
            "བླ་མ་བརྗོད་བློས་བསམ་གཏན་ལ་སོགས་དང་། །",
            "མངོན་ཤེས་འབྲས་བཅས་ཡོན་ཏན་རྣམ་མང་འདིར། །",
            "མི་ཆོས་བླ་མ་ཞེས་བྱ་དེ་བདག་ལ།།",
            ""
        ],
        [
            "ཡོད་ཅེས་མི་ལ་བརྫུན་སྨྲས་གཞན་གྱིས་ནི། །",
            "གོ་ལའོ་མངོན་པའི་ང་རྒྱལ་མ་གཏོགས་སོ།།",
            "ལུས་ཀྱིས་གོ་བྱེད་ངག་གིས་མ་སྨྲས་ན།།",
            "ཉེས་བྱས་ཙམ་སྟེ་བརྫུན་གྱི་ལྟུང་བའི་རྟེན། །",
            "ཚིག་ཡིན་འབྲས་བུ་ལ་རྟོན་དངོས་སུ་དང་། །",
            "དེ་ཆོས་ཐོབ་ལས་ཡོངས་སུ་ཉམས་བརྗོད་མཐའ། །",
            "འདྲེ་མཐོང་ཞི་གནས་གཞན་ལ་སྙད་བཏགས་དང་། །",
            "དོན་མཐུན་ཟུར་གྱིས་གླེང་དང་ཕྱི་མ་དག །",
            "མི་སྨྲ་དང་དུ་ལེན་ན་སྦོམ་པོ་ཡིན།།",
            "ཁུ་བ་འཛིན་དང་འཁྲིག་ཚིག་བསྙེན་བཀུར་སྨྱན། །",
            "ཁང་པ་ཁང་ཆེན་དང་ནི་གཞི་མེད་དང་། །",
            "བག་ཙམ་དགེ་འདུན་དབྱེན་དང་དེ་རྗེས་ཕྱོགས། །",
            "ཁྱིམ་སུན་འབྱིན་དང་བཀའ་བློ་མི་བདེ་བ། །",
            "ལྷག་མའི་སྡེ་ཡིན་ཀུན་ཏུ་དགེ་འདུན་གྱིས། །",
            "དག་བྱ་ལྷག་མའི་ལྟུང་བ་ཉིད་ཕྱིར་རོ། །",
            "བསམས་བཞིན་སེམས་ཅན་བགྲང་རུང་ཡན་ལག་ལ།།",
            "རེག་དང་རྩོལ་བས་ཁུ་བ་ཕྱུང་བ་ནའོ།།",
            ""
        ],
        [
            "ལས་ལམ་མ་རྫོགས་སྦྱོར་བ་རྫོགས་ན་དངོས། །",
            "ཤེས་བཞིན་འབྱིན་པ་གཞན་ནི་སྦོམ་པོ་དང་། །",
            "ཆུ་བཏི་མཐོང་ནས་ཆགས་གཏོང་ཉེས་བྱས་ཏེ།།",
            "ནད་སོགས་རང་བཞིན་འཛག་པ་ཉེས་མེད་ཡིན།།",
            "ཆགས་པས་བུད་མེད་རུང་ལ་མ་ཆོད་།",
            "བདེ་མྱོང་ན་ཡིན་ཚུར་ལ་རེག་པས་ཀྱང་། །",
            "གཞན་ནི་ན་སྨད་སྐྱབས་དང་སེམས་དག་པ། །",
            "ཉེས་མེད་དུད་འགྲོ་མོ་སོགས་ཉེས་བྱས་སོ།།",
            "འཁྲིག་དོན་བུད་མེད་མདུན་དུ་འཁྲིག་ཚིག་སྨྲས། །",
            "བརྡ་འཕྲོད་ནའོ་དངོས་སྒྲ་མི་བརྗོད་ན།།",
            "སྦོམ་པོའོ་ཚུར་སྨྲ་དང་དུ་བླང་བའང་མཚུངས།།",
            ""
        ],
        [
            "རྟེན་རུང་བུད་མེད་འདུན་པ་བདག་ཉིད་དང་། །",
            "འཁྲིག་བརྗོད་བསྔགས་གོ་བསྔགས་ལ་ཡི་རང་ལའོ།།",
            "དངོས་མིན་རིས་འདྲ་བརྗོད་པ་སྦོམ་པོ་དང་། །",
            "བརྟེན་མི་བཟོད་ལ་ཉེས་བྱས་ཡིན་ཞེས་བྱོས།།",
            "སྤྲད་བྱ་མ་འཁྲུལ་སྤྲད་འདོད་རང་གཞན་དང་། །",
            "ཕྲིན་གྱིས་བུད་མེད་སྐྱེས་སྤྲད་ཕྲད་ནའོ།།",
            "ཆུང་མ་བདུན་ལ་འཐབ་ཚིགས་བདུན་རིམ་བཞིན། །",
            "དང་པོ་གསུམ་ལ་དང་གསུམ་བསྡུམས་ཉེས་བྱས། །",
            "བར་གསུམ་ན་སྨད་ལྷག་མ་དངོས་གཞི་ཡིན།།",
            "མཛའ་ན་མོ་བཅུ་ཆུང་མའི་དང་པོ་གསུམ། །",
            "མ་གཏོགས་ཀུན་ལ་འཐབ་ཚིགས་བདུན་ཐམས་ཅད། །",
            "དངོས་གཞིར་འགྱུར་ཞིང་ན་སྨད་འགྱུར་བ་མེད།།",
            "བདག་ཡོད་མ་གསོལ་མ་བསྟན་གཞི་དང་ནི། །",
            "བརྩམ་དུ་མི་རུང་རྩོད་པ་དང་བཅས་པར། །",
            "ཚད་ལས་ལྷག་པའི་རང་གི་ཁང་བྱས་ལའོ།།",
            ""
        ],
        [
            "ཡན་ལག་ལྔ་ཚང་སྦོམ་པོ་གཞན་ན་སྨད། །",
            "སྲིད་དུ་བཅུ་གཉིས་ཞེང་དུ་བདུན་གྱི་གྲངས། །",
            "བདེ་གཤེགས་མཐོ་སྟེ་དེ་ཚད་ཁྲུ་གཅིག་དང་། །",
            "ཕྱེད་ཡིན་དེར་ནི་སྤྱོད་ལམ་བཞི་སྤྱད་རུང་། །",
            "བདག་མེད་མ་གསོལ་མ་བསྟན་གཞི་དང་ནི། །",
            "བརྩམ་དུ་མི་རུང་རྩོད་བཅས་ས་ལ་ནི། །",
            "ཚོགས་ཀྱི་དོན་དུ་གཙུག་ལག་ཁང་བྱས་ལའོ།།",
            "ཡན་ལག་གཅིག་དམན་སྦོམ་པོ་གཞན་ན་སྨད། །",
            "རྒྱུ་མཚན་མེད་པར་གཞན་ནི་སྨད་འདོད་པས། །",
            "ཕམ་པའི་སྐུར་ཚིག་སྨྲས་པའོ་ཉམས་ལ་ཡང་། །",
            "དེ་བཞིན་སྙད་ཀ་ཅུང་ཟད་ཡོད་པ་ལ།།",
            "བརྟེན་ནས་སྨྲ་བ་བག་ཙམ་ཡིན་པར་གྲགས།།",
            "མཐུན་པ་དབྱེ་སླད་རྩོད་པ་བླངས་ནས་གཟུང་།།",
            ""
        ],
        [
            "བཞམས་དང་གསོལ་བཞིས་ལན་གསུམ་བསྒོས་མི་ཉན།།",
            "ཚོགས་སུ་ལོངས་པ་ཕྱེ་ཞིང་བྱེ་བ་ནའོ།།",
            "བཞམས་ཏེ་བསྒོ་བས་མི་བཟློག་ཉེས་བྱས་དང་། །",
            "གསོལ་བཞི་གཅིག་གི་སྦོམ་པོ་བསྐྱར་བ་ཡང་། །",
            "གསུམ་པས་མ་བཟློག་ལྷག་མའོ་རིམ་པ་འདི། །",
            "འོག་མ་གསུམ་ལའང་སྦྱར་བར་བྱ་བ་ཡིན།།",
            "གང་ཡང་དེར་རྗེས་འབྲང་བའི་སྡིག་ལྟ་ཅན། །",
            "བཞམས་དང་གསོལ་བཞིས་བཟློག་བྱས་མ་བཟློག་ནའོ།།",
            "འགྲོགས་དང་ལོངས་སྤྱོད་ཀྱིས་སུན་འབྱིན་པ་དག །",
            "མཐོང་ཐོས་ཤེས་པ་བསྐྲད་ན་དགེ་འདུན་ལ།།",
            ""
        ],
        [
            "སྐུར་འདེབས་བཞམས་བསྒོ་གསོལ་བརྗོད་ཀྱིས་མི་གཏོང་།།",
            "གླེང་བ་ཉིད་ན་བདག་ཉིད་དགེ་སློང་དག །",
            "བརྗོད་པར་མི་བྱ་བ་ཉིད་བྱེད་པ་ཡང་། །",
            "སྤང་ལྟུང་འབའ་ཞིག་པ་གཉིས་ལྟུང་བའི་སྡེ། །",
            "འདི་སྤྱད་ངན་འགྲོར་ལྟུང་བར་བྱེད་པའི་ཕྱིར། །",
            "འཆང་བྲལ་ཟླ་དང་འཁྲུར་འཇུག་ལེན་པ་དང་། །",
            "སློང་དང་སློང་བར་རིགས་པ་དཔགས་པ་སློང་།།",
            "སོ་སོ་བསྐུར་བ་སྲིན་བལ་ཆ་གཉིས་དང་། །",
            "དྲུག་དང་མཐོ་གང་ལམ་དང་རྨེལ་བ་དང་། །",
            "གསེར་དངུལ་མངོན་མཚན་ཅན་དང་ཉོ་ཚོང་དང་། ",
            "འཆང་ཚོལ་འཐག་འཇུག་སྐྱེད་དང་བྱིན་འཕྲོག་དང་། །",
            "བརྟད་པ་ལས་བྱུང་དགོན་པ་རས་ཆེན་དང་། །",
            "བསྔོས་དང་གསོག་འཇོག་སྤང་བའི་ལྟུང་བར་གསུངས།།",
            "རུང་གོས་ལྷག་པོ་ཚད་ལོངས་མ་འབྲེལ་ཞིང་།།",
            "འབྲེལ་ཀྱང་ཤན་ཞུགས་འཆང་འདོད་ཞག་བཅུ་ལས། །",
            "ལྷག་བཅངས་འཆང་བའི་སྤང་ལྟུང་མ་བཏིང་ལའོ།།",
            "ལྷུང་བཟེད་དྲྭ་བ་ཕོར་བུ་མཚུངས་པ་ཡིན།།",
            ""
        ],
        [
            "རང་རྫས་རང་གིར་ཤེས་ལའོ་གཞན་རྫས་ལ།།",
            "རང་གིའམ་སོམ་ཉི་ཉེས་བྱས་གཞན་ཉིད་ཀྱིར། །",
            "རང་གིར་གཞན་ཤེས་ལ་གཉིས་ཉེས་པ་མེད།།",
            "གཞན་བགྲོད་གནང་བ་མ་ཐོབ་བྱིན་བརླབས་མིན།།",
            "སྲ་བརྐྱང་བཏིང་མིན་ཆོས་གོས་ནུབ་གཅིག་བྲལ།།",
            "འབྲལ་སྤང་གྱིས་གོས་མེད་པ་དག་ལ་མིན།།",
            "མ་བཏིངས་གང་རུང་མེད་ཅིང་རྒྱུ་ཡི་གོས། །",
            "མི་ལྡང་ཁ་སྣོན་རེ་བཅས་འབྲེལ་མིན་འབྲེལ།།",
            ""
        ],
        [
            "ཤན་ཞུགས་འཆང་འདོད་སུམ་ཅུ་ལས་ལྷག་པའི། །",
            "སྐྱ་རེངས་ཤར་བཅངས་འཇོག་པའང་ཟླ་སྤང་ངོ་།།",
            "ཉེ་མིན་རབ་བྱུང་མ་ལ་འབྲེལ་བའི་གོས། །",
            "རྙིང་པ་འཁྲུར་བཅུག་ལའོ་སོམ་ཉི་ཉེས། །",
            "ཉེ་མིན་དགེ་སློང་མར་བསམས་ཆོས་གོས་བླངས།།",
            "ལོན་ནའོ་བརྗེ་ཆོས་དབུལ་པོར་ཉེས་པ་མེད།།",
            "ཁྱིམ་པ་ཉེ་དུ་མིན་ལ་ཆོས་གོས་ཚད། །",
            "ཕྲོགས་རླག་ཚིག་ཁྱེར་མིན་པས་བླངས་ལོན་ལའོ།།",
            "མེད་པས་སྟོད་གཡོགས་སྨད་གཡོགས་ཚད་ལྡན་པ། །",
            "ཟུང་ལྷག་བླངས་པ་ཐོབ་ལའོ་རྗེས་གནང་མིན།།",
            "ཉེ་མིན་ཁྱིམ་གཅིག་བརྟག་རུང་དྲན་བརྗོད་གོས། །",
            "རིན་དང་ཁྲུ་ཚད་ཀྱིས་སློང་ཐོབ་ན་ཡིན།།",
            ""
        ],
        [
            "ཉེ་མིན་ཁྱིམ་པ་མང་པོར་བརྟག་དྲན་བརྗོད།།",
            "བསླངས་པ་སྦྱོར་བ་གཅིག་པས་ཐོབ་པ་ལའོ།།",
            "ཕྲོགས་པ་སོགས་ལ་གཉིས་ཀ་ཉེས་མེད་ཡིན།།",
            "གསུམ་ཆར་ཁྱིམ་པ་མི་ཡིན་མི་རུང་སྤངས།།",
            "དྲི་བསྟན་བསྒོས་ཤིང་སྨྲས་པ་བྱུང་བའི་མཐར། །",
            "རྗེས་བརྗོད་བསྐུལ་བ་དྲུག་རྫོགས་གོས་ཐོབ་ལའོ།།",
            "མཐར་སྟེར་སྤང་བརྗོད་སྦྱིན་པོར་རིན་ལོང་སྨྲ།།",
            ""
        ],
        [
            "མ་གོ་བསྐུལ་མིན་གུས་ན་ལེན་ཉེས་མེད།།",
            "དཀོན་པའི་སྲིན་བལ་གསར་སྟན་བྱེད་དང་འདོད།།",
            "བྱེད་འཇུག་བཀྲམ་པ་ཉིད་ལའོ་འདྲེས་པ་ལ།།",
            "ན་སྨད་རྙིང་སྤྱོད་བྱས་ཟིན་ལྟུང་མེད་དོ།།",
            "དེ་བཞིན་ལུག་བལ་གསར་པ་ནག་པོ་ཡང་། །",
            "བལ་གསར་དཀར་འཁོབ་ཕྱེད་ལས་ནག་པོ་ཉིད། །",
            "ལྷག་ལའོ་བསམས་དང་གནང་བ་མ་ཐོབ་དང་། །",
            "ཡོད་བཞིན་ལོ་དྲུག་ནང་དུ་སྟན་བྱས་ལའོ།།",
            "གདིང་བ་གསར་པར་བདེ་གཤེགས་མཐོ་གང་ཙམ། །",
            "རྙིང་པ་སྣོན་ལས་དབྲི་ན་ཡོད་ནུས་ལའོ།།",
            ""
        ],
        [
            "གྲོང་འགྲོ་རྒྱང་གྲགས་དགོན་ནས་དགོན་དཔག་ཚད། །",
            "གཞན་མེད་གསུམ་ཚུན་འདས་བལ་ཁུར་ལས་སོ།།",
            "ཞྭ་སོགས་ཆེད་དུ་ཉུང་ཁྱེར་ཉེས་པ་མེད།།",
            "ཉེ་མིན་དགེ་སློང་མ་བལ་རྨེལ་བཅུག་ལའོ།།",
            "རུང་བ་མ་བྱས་གསེར་སོགས་རིན་ཆེན་ལ།།",
            "རེག་གམ་རེག་འཇུག་ལེན་འདོད་ལེན་པ་ལའོ།།",
            "སྣོད་སོགས་སྙད་བཏགས་ལ་མིན་ཆོས་གོས་དང་། །",
            "ལམ་རྒྱགས་སྨན་གྱི་རྒྱུ་ནི་རུང་བར་གསུངས།།",
            ""
        ],
        [
            "མེ་དང་ཆུ་དོན་ཤེལ་འཆང་ལྷུང་བཟེད་ནི། །",
            "ལྕགས་དང་ས་ལས་བྱས་མིན་བདག་གིར་མིན།།",
            "དེ་མེད་སྤྱད་དགོས་བྱུང་ལ་སྨན་ཕོར་གསུངས།།",
            "རྙེད་འདོད་སྦྱོར་བ་ལས་གཅིག་སྐྱེད་བྱུང་ནའོ།།",
            "རང་དོན་ཁེ་སྤོགས་འདོད་ཚོང་གྲུབ་པ་ལའོ།།",
            "གཉིས་པོ་དཀོན་མཆོག་དོན་ལ་ཉེས་པ་མེད།།",
            "རུང་བའི་ལྷུང་བཟེད་འབྲེལ་མིན་ཞག་བཅུ་ལས། །",
            "ལྷག་པ་རང་དོན་བཅངས་ལའོ་ཤན་ཞུགས་ཀྱང་། །",
            "ལྷན་པ་ལྔ་མེད་སྤྱད་བཟོད་ཡོད་བཞིན་དུ། །",
            "ལྷུང་བཟེད་གསར་པ་གཞན་ཚོལ་གྲུབ་པ་ནའོ།།",
            ""
        ],
        [
            "འབྲེལ་མེད་བྲིམས་པ་བཅངས་ལ་ཉེས་པ་མེད།།",
            "ཉེ་མིན་གླ་རྔན་མེད་པར་འཐག་བཅུག་ལའོ།།",
            "སྦྱིན་པོས་བསྒོས་ལས་རང་གི་བསྐྱེད་གྲུབ་ལའོ།།",
            "དགེ་སློང་ལ་སྦྱིན་དུས་གཞན་ཁྲོ་བ་ཡིས། །",
            "ལུས་ངག་གིས་ཕྲོགས་དེ་ལུས་དེ་བྲལ་ལའོ།།",
            "བརྟད་པ་ལྔ་ལ་བདག་གིར་བྱ་སྔས་དང་། །",
            "བགོ་སྔས་ཕྱིས་ལའོ་སྦྱིན་པའི་ཚིག་ཉེས་མེད།།",
            "བཏིངས་མིན་དགོན་པ་བ་ནི་འཇིགས་བཅས་ཀྱི། །",
            "རང་དང་མཚམས་གཅིག་ཆོས་གོས་གནས་ལས་གྲོང་། །",
            "གཞན་དུ་ཞག་བདུན་སྐྱ་རེངས་ཤར་བ་ལའོ།།",
            ""
        ],
        [
            "ཁྱིམ་པ་ཉེ་དུ་མིན་ལ་སོས་ཀའི་ཟླ། །",
            "ཕྱི་མ་ལས་སྔར་འདོད་བླངས་ཐོབ་པ་དང་། །",
            "དགག་དབྱེ་ཟིན་ནས་ཟླ་ཕྱེད་ལྷག་བཅངས་ལའོ།།",
            "དགེ་འདུན་བསྔོས་ནོར་ཤེས་བཞིན་བདག་གིར་འདོད།།",
            "རང་ལ་བསྒྱུར་བརྩོན་དབང་བར་གྱུར་པ་ནའོ།།",
            "ཁང་གཉིས་གསོ་སྦྱོང་ཐ་དད་རྙེད་ཐུན་གསུངས།།",
            "སྨན་བཞི་བཟའ་ཆེད་བྱིན་རླབས་བྱིན་ལེན་བྱས།།",
            ""
        ],
        [
            "རང་ཆེད་འདོད་པས་བརྩམས་ཤིང་དུས་ཡོལ་ལའོ།།",
            "བརྫུན་སྐྱོན་ཕྲ་མ་སྐྱོ་སྔོགས་སྟོན་དང་འདོན།།",
            "གནས་ངན་མི་ཆོས་སྐུར་འདེབས་ཁྱད་དུ་གསོད། །",
            "ས་བོན་འཕྱ་བསྒོ་གནས་འདིང་བསྐྲོད་ཕྱིས་གནོན། །",
            "རྩ་དབྱུང་འདེབས་པ་རིམ་པ་གཉིས་སུ་།",
            "མ་བསྐོས་ཉི་ནུབ་ཟས་དང་གོས་བྱེད་དང་། །",
            "གོས་བྱིན་དོན་མཐུན་གྲུར་འཇུག་གཅིག་འདུག་འགྲེང་། །",
            "སྦྱོར་བཅུག་ཡང་ཡང་འདུག་གནས་ལྷག་པར་ལེན།།",
            "གཅིག་སྟོབས་འདུས་དང་དུས་མིན་གསོག་འཇོག་དང་། །",
            "བྱིན་ལེན་མ་བྱས་བསོད་པ་སྲོག་ཆགས་བཅས།།",
            "འདུག་འགྲེང་གཅེར་བུ་དམག་བལྟ་ནང་དུ་གནས། །",
            "མྱོང་དང་བརྡེག་གཟས་འཆབ་དང་གཅོད་དུ་།",
            ""
        ],
        [
            "མེ་རེག་འདུན་པ་མ་རྫོགས་ལྟ་མི་གཏོང་།།",
            "རྗེས་ཕྱོགས་བསྙིལ་སྡུད་ཁ་མ་བསྒྱུར་བ་དང་། །",
            "ལོངས་པའི་གཞིར་གཏོགས་ཁྲུས་དང་དུད་འགྲོ་འགྱོད། །",
            "ག་ག་རྩེ་དང་ལྷན་ཅིག་སྔངས་བྱེད་སྦེད། །",
            "བྱིན་པ་སྐུར་འདེབས་བུད་མེད་རྐུན་མ་དང་། །",
            "ཉི་ཤུ་མ་ལོན་བསྐོ་དང་མགྲོན་དུ་གཉེར།།",
            "བསླབ་དང་ཉན་རྣ་མི་སྨྲ་མ་གུས་ཚུལ། །",
            "ཆང་འཐུང་དུས་མིན་གྲོང་རྒྱུ་ནུབ་མོ་དང་། །",
            "བསླབ་གཞི་ཁྱད་གསོད་ཁབ་རལ་ཁྲི་རྐང་དང་། །",
            "ཤིང་བལ་གདིང་གཡན་རས་ཆེན་བདེ་གཤེགས་གོས། །",
            "ལྟུང་བྱེད་འབའ་ཞིག་པ་སྟེ་དགུ་བཅུར་གསུངས།།",
            "ཤེས་བཞིན་བཞི་མིན་བརྫུན་སྨྲས་གོ་ལས་སོ།།",
            "མཐུན་ལ་སྐྱོན་བདུན་རུང་མིན་སྨྲས་སོ་འདོད།།",
            "དགེ་སློང་འབྱེད་ཚིག་གོ་ནའོ་རྩོད་པ་བཞི། །",
            "ཞི་བྱེད་ཆོག་རྫོགས་སྐྱོ་སྔོགས་བཞི་མིན་ལའོ།།",
            ""
        ],
        [
            "གྲོགས་མེད་བུད་མེད་ལ་ལྔ་དྲུག་བརྩམས་ལྷག །",
            "སྟོན་ན་དྲུག་མིན་པ་ལའོ་ཉན་སློབ་མིན།།",
            "མ་རྫོགས་ཅིག་ཅར་འདོད་སྟོན་མ་གནང་བར། །",
            "གནས་ངན་ལེན་ལྟུང་མ་རྫོགས་པར་བརྗོད་དོ།།",
            "འཕགས་མིན་མ་རྫོགས་པ་ལ་བདེན་ཉིད་ཀྱི། །",
            "མི་ཆོས་བླ་མ་བརྗོད་པའོ་རྫུ་འཕྲུལ་ཡང་། །",
            "རུང་བར་བྱས་ལ་ཤེས་ངོར་དགེ་འདུན་རྫས། །",
            "གང་ཟག་ལ་སྦྱིན་ཟེར་ནའོ་འདོད་པས་བསླབ།།",
            "ཕྲ་བ་ཁྱད་གསོད་འདུལ་ལའོ་ཉམས་བྱེད་བློས། །",
            "ས་བོན་ལྔ་སྐྱེས་མི་གཏོང་འཇོམས་པ་ལའོ།།",
            ""
        ],
        [
            "བཅུ་གཉིས་གང་ཟག་ལ་འཕྱ་གཞོགས་འཕྱ་བྱེད།།",
            "བགྲངས་ལའོ་བསྒོ་བ་རྣ་ལ་གཟོན་པ་ཡི། །",
            "གྲངས་སུ་བཅུག་ལའོ་མི་སྨྲ་གཟོན་ཉེས་བྱས། །",
            "དགེ་འདུན་གནས་མལ་མ་བཅོལ་གྱི་ནར་བོར།།",
            "ཕན་ཕུན་གྱུར་འདས་ལའོ་གཡར་བསྲུང་དང་། །",
            "བརྟུལ་དང་གུས་པ་རིམ་བཞིན་ཉེས་དམིགས་སར། །",
            "བཏིང་རྩྭ་མ་བསྡུས་མ་བཅོལ་ཕན་ཕུན་འདས།།",
            "སྡང་བས་ཁང་སྐྲོད་ཐོན་ནའོ་བཅོལ་འཇུག་ཀྱང་། །",
            "སྔར་ཞུགས་ཤེས་བཞིན་མཐོ་འཚམ་ཕྱིས་མནན་ནའོ།།",
            ""
        ],
        [
            "གཙུག་ལག་ཁང་ཐོག་རྙི་བར་ཁྲི་རྐང་རྣོ།།",
            "འདོད་པས་གཙུགས་པ་ཐལ་བྱུང་སོང་བ་ནའོ།།",
            "སྲོག་ཆགས་བཅས་ཆུ་སྤྱད་དོན་ཕྱིར་འདེབས་ལའོ།།",
            "མི་བརྟན་མ་གཏོད་ཁང་བརྩིག་རིམ་ཉིན་ལྷག །",
            "གསུམ་མིན་ནའོ་མ་བསྐོས་དགེ་སློང་མར། །",
            "ཆོས་སྟོན་པ་ལའོ་ཤེས་བཞིན་ཉི་ནུབ་ཡང་། །",
            "འདོད་སྲེད་མིན་ལ་ཟས་ངོར་སྟོན་སྨྲས་སོ།།",
            ""
        ],
        [
            "ཉེ་མིན་དགེ་སློང་མ་ཡི་གོས་བཟོས་དང་། །",
            "གོས་སྦྱིན་ཡང་ངོ་འདི་ལ་བཞི་ཉེས་མེད།།",
            "དགེ་སློང་མ་དང་གཅིག་ལམ་གྲུར་འཇུག་ཀྱང་། །",
            "འཇིགས་བཅས་ཉེས་མེད་ཞར་ལ་སྦྱིན་ལེན་གནང་། །",
            "དབེན་པར་བུད་མེད་དང་བཅས་གཅིག་པུར་།",
            "འགྲེང་ཡང་ཉེ་མིན་མ་གཉེར་དགེ་སློང་མས། །",
            "སྦྱོར་བཅུག་ཟོས་ལའོ་དུས་ཡོན་ཉེས་པ་མེད།།",
            "གནང་མིན་ཉེ་མིན་ཁྱིམ་ལས་ཟས་གཉིས་ཟོས།།",
            "ཁྱིམ་གཞན་མུ་སྟེགས་ཀྱིར་གཏོགས་ཞག་གཅིག་ལས། །",
            "ལྷག་གནས་ཟོས་ནའོ་ཅི་བདེར་མིན་ཉེ་དུ། །",
            "མིན་ལ་"
        ],
        [
            "རབ་དོ་བླངས་པའོ་ཟོས་ཟིན་སྤངས།།",
            "ལྷག་པོར་མ་བྱས་བཅའ་བཟའ་འཆའ་འམ་ཟོས།།",
            "ངན་སེམས་ཀྱིས་བརྫུན་བསྟབས་ན་དེས་ཟོས་ཚེའོ།།",
            "གནང་མིན་མཚམས་ནང་ལས་ལོགས་འདུས་ཟོས་སོ།།",
            "རང་གནས་ཕྱེད་ཡོལ་སྐྱ་རེངས་མ་ཤར་བར། །",
            "དུས་རུང་ཟས་ཟོས་པ་ལའོ་གནང་ལ་མིན།།",
            "ཆོག་གཅིག་སྨན་བཞི་གསོག་འཇོག་བྱས་ཟོས་ལའོ།།",
            ""
        ],
        [
            "ལག་ཉ་མཚམས་བཙོས་ཞག་ལོན་ཞར་ལས་ཡིན།།",
            "རུང་མིན་བྱིན་ལེན་ལྔས་མིན་ཞིག་ཤེས་ཟོས།།",
            "ཉེ་མིན་ཁྱིམ་པར་བསོད་པའི་ཟས་བླངས་ཟོས།།",
            "རུང་བ་ལྔ་མིན་ཆུ་ལ་སྤྱད་པ་གཉིས། །",
            "གང་རུང་སྤྱད་ལའོ་བལྟར་ཡོད་ཤི་དེ་སྙེད། །",
            "ཁྲོན་པ་ཆུ་ཚགས་ལྔ་དང་དགེ་སློང་དང་། །",
            "དགེ་འདུན་ཡིད་ཆེས་དེ་ཡི་རུང་བ་ལྔའོ།།",
            "བརྣག་པས་ཉལ་པོ་བཤོམ་ཁྱིམ་འདུག་པ་དང་། །",
            "འགྲེང་བའོ་འཇིགས་དང་མ་ཚོར་ཐ་དད་མིན།།",
            ""
        ],
        [
            "འདི་མེད་བལྟོས་མིན་བཏང་མིན་དེ་ལ་ནི། །",
            "རུང་ཟས་རང་གིས་བྱིན་ནམ་འཇུག་པ་ལའོ།།",
            "གཡུལ་ལ་བལྟ་དང་ནང་གནས་རེག་བཤམས་པ། །",
            "དཀྲུག་དང་བལྟ་ཆེད་མཚམས་ལས་འདས་པ་ལའོ།།",
            "གསུམ་ཀར་རྐྱེན་དབང་ཉེས་མེད་སྡང་བས་།",
            "འཕོག་ནའོ་དེ་སྙེད་ལྟུང་འབྱུང་བརྡེག་པར་གཟས། །",
            "ཚོར་ནའོ་དབང་མིན་གྲོགས་ལྟུང་ཉིན་མཚན་མཐར། །",
            "འཆབ་ནའོ་ཆེད་དུ་སྦྱིན་པོ་ཟན་གཅོད་།",
            "དུས་མིན་མེ་ལ་རེག་དང་དགེ་འདུན་གྱི། །",
            "ལས་ལ་འདུན་པ་ཕུལ་བ་ཕྱིར་སློག་སྨྲས། །",
            "མ་གནང་མ་རྫོགས་ལྷན་ཅིག་གནས་བཞིར་ཞག །",
            "གསུམ་པའི་སྐྱ་རེངས་ཤར་ཚུན་ཉལ་བ་ལའོ།།",
            ""
        ],
        [
            "ཆོས་འགར་སྡིག་ལྟ་སྐྱེས་བསྒོ་སྨད་པ་ནའོ།།",
            "དགེ་སློང་གནས་དབྱུང་བར་སྨྲ་ཡང་དག་དང་། །",
            "གནས་ལོངས་གཅིག་བྱེད་དགེ་ཚུལ་བསྙིལ་ལ་ཡང་། །",
            "མ་བསྒྱུར་གོས་གྱོན་པ་ལའོ་དགོས་པའི་ཕྱིར། །",
            "རུང་གྱུར་རིན་ཆེན་གཡུལ་དང་རོལ་མོའི་ཆས། །",
            "སྐུད་རྒྱན་རེག་གམ་འཇུག་གླུ་གར་བྱེད་ལའོ།།",
            "ཆོས་ལྡན་གཞན་གྱིར་བསྔོར་རུང་ཉེས་པ་མེད།།",
            "རྙེད་ན་བདག་པོར་དེ་མེད་དགེ་འདུན་རྫས། །",
            "གནང་མིན་འཇུག་ངོགས་རུང་མིན་རིལ་པོར་བཀྲུས། །",
            "དུད་འགྲོ་གསོད་དམ་གསོད་བཅུག་ཤི་བ་ནའོ།།",
            "རྫོགས་ལ་དགེ་སློང་མིན་དོན་འགྱོད་སྐྱེས་ལའོ།།",
            ""
        ],
        [
            "གཡའ་བར་བྱ་སེམས་ག་ག་ཚིལ་བྱེད་ལའོ།།",
            "དགའ་བས་ཆུ་ལ་རྩེད་འཇོ་མིན་ལ་ཡང་། །",
            "མ་བསྲུང་བུད་མེད་ལན་ཅིག་ཉལ་མཚན་མཐར། །",
            "སྔངས་འདོད་འཇིགས་རྒྱུས་གོ་ནའོ་འདི་པ་དབང་། །",
            "འཚོ་བའི་ཡོ་བྱད་སྦེད་དམ་འཇུག་ཕན་མིན།།",
            "བྱིན་པ་སླར་སྤྱད་གཞི་དེས་དགའ་མིན་ལའོ།།",
            "འདོད་པས་ལྷག་མའི་སྐུར་བརྗོད་བག་ཙམ་ཀྱང་། །",
            "འདོད་པས་བུད་མེད་ལྷན་ཅིག་ལམ་འགྲོ་བ། །",
            "ཕན་ཕྱིར་མིན་ལ"
        ],
        [
            "འོ་རྐུན་མ་ཡང་དེ་བཞིན། །",
            "མ་ལོན་རྫོགས་ནའོ་མ་གནང་ས་བརྐོས་པའོ།།",
            "བོས་པ་བཞི་མིན་གཉེར་མིན་བླངས་ཟོས་ནའོ།།",
            "བསླབ་བསྐུལ་མི་ཤེས་ཉིད་བརྗོད་གོ་བ་ནའོ།།",
            "རྩོད་ཕྱིར་གྲོས་ལ་ཉན་རྣ་བྱས་གོ་ན།།",
            "ཞི་འདོད་མ་གཏོགས་ཆོས་ལྡན་ལས་ལ་འདུས།།",
            ""
        ],
        [
            "མ་སྨྲས་འགྲོ་ན་ཉེན་ཀོར་འདས་པ་ནའོ།།",
            "དགེ་འདུན་གྱིས་བསྒོ་ཤད་སྦྱང་མེད་སློག་ལའོ།།",
            "འབྲུ་འམ་བཅོས་མའི་ཆང་ནི་མྱོས་འགྱུར་འཐུང་། །",
            "རྐྱེན་མིན་ཕྱི་དྲོ་གྲོང་འགྲོ་འདས་པ་ལའོ།།",
            "བོས་དེར་མ་སླེབ་མ་བསྒོ་འདོད་པས་གྲོང་། །",
            "སྔ་དྲོ་གསུམ་དང་ཕྱི་དྲོ་བཞིར་རྒྱུས་ལའོ།།",
            "ནམ་ལ་རྒྱལ་པོའི་ཁབ་ཏུ་ཕྱིན་པ་ནའོ།།",
            "འདོན་པ་འདི་ཡོད་ད་གཟོད་ཤེས་སྨྲ་ན།།",
            ""
        ],
        [
            "རྨོངས་མིན་ནའོ་རིན་ཆེའི་ཁབ་རལ་བཟོས།།",
            "དགེ་འདུན་མལ་ཁྲི་རྐང་ཚད་ལྷག་བྱས་དང་། །",
            "དེ་མལ་བལ་བདལ་གདིང་བ་གཡན་པ་དགབ། །",
            "རས་ཆེན་ཆོས་གོས་ཚད་ལས་ལྷག་བྱེད་རྣམས། །",
            "དགེ་སློང་མ་གྲལ་བསླབ་པ་ནགས་བརྟག་པ། །",
            "སོར་བཤགས་སྡེ་ཡིན་སོ་སོར་བཤགས་བྱའི་ཕྱིར། །",
            "ཉེ་མིན་དགེ་སློང་མ་ལ་གྲོང་དུ་ཟས། །",
            "བླངས་པ་གཉིས་ཆར་གནས་ཟོས་གང་ཉེ་དུས། །",
            "གཉེར་མིན་ཁྱིམ་དུ་དགེ་སློང་མས་བསྒོ་བཤམས། །",
            "མ་བཟློག་ཟོས་སོ་ཤེས་གཙོ་བསླབ་པའི་སྡོམ། །",
            "སྦྱིན་ལས་རུང་མིན་བླངས་ཟོས་འཇིགས་བཅས་སུ། །",
            "མ་ཉུལ་ཕྱི་རོལ་དགོན་པར་བླངས་ཟོས་ལའོ།།",
            "གོས་བགོ་བཅུ་དང་སྤྱོད་ཡུལ་འགྲོ་ཉི་ཤུ། །",
            "འདུག་དགུ་ཟས་བླང་བརྒྱད་དང་ཟ་ཉེར་གཅིག །",
            "ལྷུང་བཟེད་བཅུ་བཞི་ཆོས་བསྟན་ཉེར་དྲུག་དང་། །",
            "བསྒྲུབ་པའི་ཚུལ་གསུམ་རྒྱུ་གཅིག་ཉེས་བྱས་སྡེ། །",
            "འདི་སྤྱད་ཉེས་བྱས་ཉིད་ཕྱིར་བཟློག་སྟེ་བསླབ།།",
            "ཤམ་ཐབས་ཅི་ནས་ཟླུམ་མིན་བརྩེངས་དང་འཇོལ། །",
            "གླང་སྣ་ལྟེབས་དང་ཕུར་མ་གདེངས་ཀ་འདྲ།།",
            "སྟོད་གཡོགས་ཟླུམ་མིན་བརྩེངས་འཇོལ་ཁྱིམ་འགྲོ་ན།།",
            "མ་བསྡམས་བགོས་བསྐྱུངས་མིག་གཡེང་གང་ཙམ་མིན།།",
            ""
        ],
        [
            "མགོ་གཡོགས་བརྫེས་གཟར་གཉའ་གོང་ལྟག་པར་བསྣོལ། །",
            "མཆོང་བརྐྱང་ཙོག་པུ་བྲང་བ་དཀུར་བརྟེན་དང་། །",
            "ལུས་བསྒྱུར་ལག་སྐྱོག་མགོ་བསྒྱུར་ཕྲག་སྤྲད་སྦྲེལ། །",
            "སྟན་ལ་མ་བསྒོ་མ་བརྟགས་ལྕིད་ཕབ་དང་། །",
            "རྐང་པ་བརླ་བསྣོལ་ལོང་བུ་ལོང་བུར་།",
            "རྐང་དགུག་གདངས་དང་འདོམས་སྣང་འགྲམ་སྟན་ཐབས། །",
            "ལེགས་པར་མ་བླངས་མུ་ད་ཁ་ཆ་མཉམ།།",
            "མཐར་ཆགས་མིན་དང་ལྟ་མིན་མ་འོང་བཟེད། །",
            "ལྷག་པོར་འདོད་དགབ་སྟེང་དུ་སྣོད་གཟུང་དང་། །",
            "འགལ་ཟོས་ཁམ་ཆུང་ཆེ་དང་རན་པར་མིན།།",
            "ཁ་གདངས་བཀང་སྟེ་སྨྲ་བ་ཙུག་ཙུག་དང་། །",
            "ཅག་ཅག་ཧུ་ཧུ་ཕུ་ཕུ་ལྕེ་ཕྱུང་ཟ།།",
            "འབྲུ་ནན་ཐ་དད་འཕྱས་གདགས་མཁུར་བ་སྤོ།།",
            "རྐན་ཏོག་ཁམ་འཕྲོ་བཅད་དང་ལག་པ་བལྡག །",
            "འབྱོག་དང་ལག་སྤྲུག་སྣོད་བསྐྱོམ་འདྲ་བྱས་གཞོམ། །",
            "འཕྱས་གདགས་ཕྱིར་བལྟ་འབགས་པས་ཆུ་སྣོད་འཛིན།།",
            ""
        ],
        [
            "འབགས་ཆུ་གཞན་གཏོར་མ་དྲིས་ཁྱིམ་དུ་དབོ། །",
            "ལྷག་བླུགས་གཞི་མེད་གད་གཡང་གཟར་པོར་།",
            "འགྲེང་གང་གཡང་གཟར་རྒྱུན་འབབ་དྲག་པོར་བཀྲུས། །",
            "འགྲེང་ཉལ་དམའ་བར་འདུག་དང་ཕྱི་ནས་འོང་།།",
            "ལམ་གྱི་འགྲམ་སོགས་དོ་ཀེར་ཞྭ་ཅོད་པན། །",
            "ཕྲེང་དང་དཀྲིས་དང་གླང་པོ་རྟ་དང་བཞོན། །",
            "མཆིལ་ལྷམ་འཁར་གདུགས་མཚོན་ཆ་རལ་གྲི་དང་། །",
            "དགྲ་ཆ་གོ་ཆ་གྱོན་པ་རྣམས་ལ་བཤད།།",
            "འགྲེང་ཆུ་སྔོ་བཅས་ས་ལ་བཤང་གཅི་དོར།།",
            "ཤིང་ལ་མི་གང་མཐོར་འཛེག་གནང་ལ་མིན།།",
            "མི་ཚངས་སྤྱོད་ལེན་གསོད་སྨྲ་རེག་པ་དང་། །",
            "ལུས་བཀན་འཆབ་དང་བཟློག་པ་ཕམ་པ་བརྒྱད། །",
            "སྨྱན་བྱེད་གཞི་མེད་བག་ཙམ་ཆ་བཅས་ལེན།།",
            ""
        ],
        [
            "ལེན་འཇུག་མཚན་འབྲལ་ཉིན་འབྲལ་ལམ་ལ་།",
            "ཆུ་བརྒལ་རབ་འབྱིན་ཤི་ནོར་བཟོད་བྱེད་དང་། །",
            "སྤོང་དང་འཐབ་ཀྲོལ་བརྟེན་པ་བརྟེན་དུ་།",
            "དགེ་འདུན་དབྱེན་དང་དེར་ཕྱོགས་ཁྱིམ་སུན་འབྱིན།།",
            "བཀའ་བློ་མི་བདེ་ཉི་ཤུ་ལྷག་མ་ཡིན།།",
            "སྤང་ལྟུང་སོ་གསུམ་ལྟུང་བྱེད་བརྒྱ་བརྒྱད་ཅུ། །",
            "སོར་བཤགས་བཅུ་གཅིག་ཉེས་བྱས་བརྒྱ་བཅུ་གཉིས། །",
            "རྩ་བ་དྲུག་དང་རྗེས་མཐུན་ཆོས་དྲུག་པོ། །",
            "དགེ་སློབ་མ་ལ་ལྷག་པོའོ་དགེ་ཚུལ་ནི། །",
            "གང་ཞིག་སྲོག་གཅོད་གཞན་གྱི་ནོར་འཕྲོག་དང་། །",
            "མི་ཚངས་སྤྱོད་བརྫུན་བཅོས་མའི་ཆང་ལ་སོགས། །",
            "གར་སོགས་ཕྲེང་སོགས་མལ་ཆེན་མཐོ་བ་དང་། །",
            "ཕྱི་དྲོའི་ཁ་ཟས་དངུལ་ཉིད་སྤོང་བ་སྟེ།།",
            "གནང་བ་ཉེས་མེད་བཅུ་གསུམ་མ་གཏོགས་པ། །",
            "འདིར་བསྟན་བླངས་པའི་ཕྱོགས་མཐུན་ཤེས་པར་བྱོས།།",
            ""
        ],
        [
            "རྩ་བཞི་ཆང་དང་ལྔ་སྤོང་དགེ་བསྙེན་ལ།།",
            "ཚུལ་ཁྲིམས་བག་ཡོད་བརྟུལ་ཞུགས་ཡན་ལག་བརྒྱད། །",
            "མི་དགེ་ལྷག་དྲུག་གཉིས་གའི་ཕྱོགས་མཐུན་ཡིན།།",
            "རྣམ་དག་ལ་གསུངས་བསླབ་པ་བྱིན་པར་འདྲ།།",
            "དེར་ལྟོས་མ་རྫོགས་ཉམས་དང་མ་ཆགས་སྦྱོར། །",
            "ཉེས་བྱས་ཚིགས་གཞན་བླངས་འདས་ཕྱོགས་མཐུན་ཡང་། །",
            "གཞན་གྱི་རྣམ་རྟེན་ལ་སྐྱེད་འདུ་ཤེས་དགོས།།",
            "ཚིགས་སྔར་སྦྱོར་བྱས་ཕྱི་མར་ན་སྨད་ཉིད། །",
            "དཀོན་པའི་རྫས་བཀག་བཟང་དང་རིན་འདྲ་མཚུངས། །",
            "མཚན་གྱུར་དེ་ཡི་ཞིང་ཡིན་ཆེ་ལ"
        ],
        [
            "ས་ཆུང་།།",
            "མེད་ལས་ཡོད་མིན་ཡོད་ལས་མེད་འགྱུར་བརྩི། །",
            "གཞི་གཅིག་དུར་བཅས་དེ་ཉིད་ཀུན་སློང་གི། །",
            "དེ་ཆ་དེར་གཏོགས་ཕྱུང་མིན་ཐ་དད་འབྲས། །",
            "ལྟུང་མིན་ཁ་ན་མ་ཐོ་སྨད་པ་དེའི། །",
            "ལྟུང་བའང་ན་སྨད་རྨི་ལམ་ཉེས་མེད་ཡིན།།",
            "ཁྱིམ་བབས་ཕུལ་བ་སླར་རྫོགས་བཏང་ལ་མིན།།",
            "ཅི་རིགས་ཐུན་མོང་བསྟན་པས་སྤྱིར་བསྟན་གསུངས།།",
            ""
        ],
        [
            "སྤོང་བའི་ཞལ་ཏ་བསྐོ་ཞིང་སྤོང་ཁང་།",
            "བསྡུ་ཕྱིར་གཎྜི་བརྡུང་ཞིང་བརྡུང་བ་ལྔ། །",
            "གསོ་སྦྱོང་གི་ནི་གནས་ལ་བློ་མཐུན་བྱ།།",
            "དཔག་ཚད་ཕྱེད་གསུམ་མཚམས་ཆེན་ཕྱོགས་བཞི་རུ། །",
            "མཚན་མ་བརྟན་གཟུགས་དྲིས་ཚིག་དགེ་འདུན་ལ།།",
            "བསྒོ་ནས་ཐམས་ཅད་འདུག་ཅིང་མཐུན་གྱུར་ཚེ། །",
            "བཙུགས་པ་གོ་བྱས་གཅིག་གིས་གསལ་བ་དང་། །",
            "ལས་ཀྱི་མཚམས་ཆེན་བཅད་ལ་ཆོས་གོས་དང་། །",
            "མི་འབྲལ་གནང་བ་སྦྱིན་ནོ་མི་མཁོ་ན།།",
            "མཚམས་ཆེན་བཀྲོལ་ལ་འཚམས་བུ་ཆུང་བཅད་ཅིང་། །",
            "འདོད་ན་ཆོས་གོས་མི་འབྲལ་གནང་བའང་སྦྱིན།།",
            ""
        ],
        [
            "ཆུང་ངུ་བཅིངས་དེར་མཚམས་ཆེན་སླར་བཅད་གནང་། །",
            "གཉིས་ཀར་དགེ་འདུན་བཀོད་དེ་ལས་བྱེད་པའི། །",
            "ཚིག་གིས་མཚམས་གཉིས་ཅིག་ཅར་དགྲོལ་བ་དང་། །",
            "བཅད་ནས་གནང་བ་སྦྱིན་བཞི་ཡང་ན་བ། །",
            "མེད་ཕུལ་གྱུར་དང་སྐྱ་རེངས་ལས་ཀྱིས་།",
            "མ་བཅད་ལས་ལ་བརྩིག་པ་མཚམས་ཡིན་ལ།།",
            "མ་བསྐོར་ཝ་ཀ་ཆུ་འཛག་གང་འབབ་ཚུན། །",
            "གྲོང་ལ་ཉེན་ཀོར་དགོན་པར་རྒྱང་གྲགས་མཐའ། །",
            "མཚམས་དེར་གཏོགས་པའི་དཀྱིལ་འཁོར་པ་ཐམས་ཅད། །",
            "ལས་ལ་འདུ་བྱ་མི་མཐུན་བྱེད་འགལ་ཚབས། །",
            "དེ་ནང་ཆོས་གོས་མེད་པས་འགྱོད་མི་བྱ།།",
            "འདུ་བར་མི་ནུས་པ་ལ་ཡོངས་དག་འདུན།།",
            ""
        ],
        [
            "རིམ་པའམ་ཅིག་ཅར་བླང་ངོ་རྒྱལ་པོས་གཟུང་།།",
            "མཚམས་ནང་འདུག་ན་ཕོ་ཉ་ལས་ཐ་དད། །",
            "བརྩམས་ལ་ཕན་ཚུན་ཕུལ་བས་མཐུན་པ་འགྲུབ།།",
            "གློ་བུར་འོངས་འབོད་མྱོས་ལ་གནང་བ་སྦྱིན།།",
            "ལྟུང་བ་ཅན་རྣམས་ལས་ལ་འཇུག་པའི་སྔོན། །",
            "བཤགས་བསྡམ་བྱིན་བརླབ་དགེ་འདུན་ལྟུང་བ་མཐུན།།",
            "ཡིད་གཉིས་རྩོད་དང་ངེས་ཉིད་མ་ཡིན་ན།།",
            "གྲུབ་ནའོ་མིན་ན་གསོལ་བ་འབའ་ཞིག་པས། །",
            "བྱིན་བརླབ་ལས་ཞུགས་དྲན་དང་ཡིད་གཉིས་ཟ།།",
            ""
        ],
        [
            "གཞན་གྱི་དྲུང་ན་མོ་དང་ལས་བྱེད་ཡིད། །",
            "ཞི་གནས་མཐུན་པའི་གསོ་སྦྱོང་ཕྱི་མར་ལྔ། །",
            "ར་བ་ཐ་ཆུང་འབྲིང་གཉིས་གནམ་སྟོང་ནི། །",
            "ཞག་མི་ཐུབ་པས་གསོ་སྦྱོང་བཅུ་བཞི་པ། །",
            "ལྷག་མ་བཅོ་ལྔ་པར་བཞག་ཟླ་བའི་ཤོལ།།",
            "རྒྱལ་པོ་རྒྱུ་སྐར་མཁན་རྗེས་ཚེས་གྲངས་ནི། །",
            "སྤོ་བས་བགྲང་ཞིང་མ་འཆམ་གར་མང་བཙན།།",
            "དུས་བཟང་ཀུན་ལ་རྒྱུད་ཆགས་གསུམ་པ་དང་། །",
            "ཟླ་ཕྱེད་སེང་གེའི་ཁྲིར་འཁོད་གནས་བརྟན་གྱིས། །",
            "སོ་ཐར་མདོ་ཡི་དང་པོར་བྱ་སྟོན་ནས།།",
            "གསོལ་བ་འཛིན་འཇུག་འདོན་པ་ལྔ་ལས་གང་། །",
            "བརྩམས་པ་སྡེ་ཚན་རྫོགས་པ་མ་འཁྲུལ་འདོན།།",
            "འཇིགས་ལམ་སྡོད་དུ་མི་བཏུབ་འགྲོ་བཞིན་།",
            "མ་ཚང་གསོ་སྦྱོང་བྱིན་བརླབས་བྱ་བར་གསུངས།།",
            ""
        ],
        [
            "ཟླ་ཕྱེད་སྦྱིན་བདག་ཞལ་ཏ་སྤྱོད་ཡུལ་གྲོང་། །",
            "བསོད་སྙོམས་ནད་གཡོག་གནས་ཀྱི་བླ་མ་ཡོད།།",
            "འཐབ་ཀྲོལ་ཅན་མེད་མི་འབྱུང་དེར་གནས་ཁང་། །",
            "བྱི་དོར་གནས་མལ་ཁྲིའུ་ཆོལ་ཟངས་བྱས།།",
            "སྟོབས་སྤྲོ་གཅིག་གམ་དུ་མ་བསྐོས་ནས་དབྱར། །",
            "འབྲིང་པོའི་ཉ་ཉིན་ཁྲིམས་སུ་བྱ་བ་བརྗོད།།",
            "ལས་བྱེད་པས་གསོལ་བྲིམས་པ་གོ་བར་བྱ།།",
            "གནས་མལ་རིམ་པ་བཞིན་བསྟབས་བསྐོ་བ་དང་། །",
            "བརྗོད་ནས་ཕྱི་དེ་ཉིན་ལ་རང་གི་གནས། །",
            "གཡོགས་པར་གནས་པར་ཁས་བླངས་དགེ་སློང་མདུན། །",
            "ཕྱི་མ་སྔགས་ཀྱི་བྱེ་བྲག་དགོས་པའི་ཆེད། །",
            "ཞག་བདུན་བཞི་བཅུའི་གནང་བ་སྦྱིན་པར་བྱ།།",
            ""
        ],
        [
            "མི་ནུས་དགག་དབྱེ་འདུན་བླངས་མཐུན་སོགས་བཞི། །",
            "བྱིན་བརླབ་དགག་དབྱེ་བྱེད་བསྐོ་གསོལ་ནས་སུ། །",
            "རྩྭ་བྲིམས་གཉིས་ཀས་གཟུང་མནན་དགག་དབྱེ་ནི། །",
            "གསུམ་གྱིའོ་རྐྱེན་གྱིས་གཉིས་གཅིག་རང་ཉིད་གཞན། །",
            "གོ་བྱ་རྫས་བླང་ཚིག་གི་རྫས་ཀྱི་བྱ།།",
            "དམིགས་བསལ་ཚོགས་དང་གཉིས་ཐལ་གཞན་བྱས་སོ།།",
            "མ་ལོངས་བྱིན་གྱིས་བརླབ་བོ་སྡེ་ལྔས་སོ།།",
            "སྲ་བརྐྱང་བགྱི་དང་བསྐོ་བྱ་སྟོན་འབྲིང་གི། །",
            "བཅུ་དྲུག་ཉིན་པར་རུང་བ་ལས་ཀྱི་གཏད།།",
            "གོ་རིམ་ཇི་བཞིན་འདིང་བཟླས་རེ་རེའི་མདུན། །",
            "བཏིང་ངོ་ཞེས་པས་གོ་བྱ་གཞན་གྱིས་ལེན།།",
            ""
        ],
        [
            "དུས་སུ་གསེང་བྲད་སྤྲུག་གོ་ཁྱིམ་སོགས་མིན།།",
            "མ་ཞིག་དཔྱིད་རའི་ཉར་དབྱུང་ལྷགས་དུས་ཉིད། །",
            "ཕན་ཡོན་རྙེད་པ་བཅུ་དང་ལྔས་ཐོབ་མིན།།",
            "རྒྱུ་བདུན་གོས་དྲུག་ལ་ནི་ཆོས་གོས་གཉིས། །",
            "སྣམ་སྦྱར་དགུ་དང་བླ་གོས་གསུམ་མཐང་གོས། །",
            "གཉིས་ཏེ་ཚད་ལྡན་རུང་བའི་ཚོན་གྱིས་བསྒྱུར།།",
            "མ་རྙེད་ཕོངས་ལ་འཁོར་གསུམ་ཁེབས་ཙམ་གནང་། །",
            "རྔུལ་གཟན་ཤམ་ཐབས་གཉིས་གཉིས་གཡན་པ་དགབ། །",
            "གདིང་བ་རས་ཆེན་སྐྲ་གཟེད་གདོང་རྣག་གཟན། །",
            "དྲས་པ་གསུམ་སྟེ་བཅུ་གསུམ་འཚོ་བ་དང་། །",
            "ལྷག་དང་མཁོ་དང་ཕྲན་ཚེགས་ཡོ་བྱད་བཞི། །",
            "བསྒྱུར་དྲུབ་འཚོ་དང་མཁོ་བ་ལྷག་པ་ཡིས། །",
            "ཡོ་བྱད་རུང་བ་བྱིན་བརླབ་མི་རུང་བ། །",
            "གཞན་གྱིར་བསྔོས་ལ་བརྟག་འོས་ཡིད་བརྟན་བྱ།།",
            "བརྙན་པོ་རེ་ཞིག་པར་བྱ་བསྒོ་བ་ལྔ། །",
            "མཐའ་མིན་ཕྱོགས་སོང་མི་དབང་ཤི་བའི་རྫས། །",
            "ཡོ་བྱད་དྲུག་ནི་ནད་གཡོག་དབང་དེ་ཡང་། །",
            "ལྷག་ཚེ་འབྲིང་ཐོབ་བུད་མེད་ཁྱིམ་པར་མིན།།",
            ""
        ],
        [
            "མང་ཚེ་ཕྱི་མའོ་ལྷག་པོ་བྱིན་བརླབས་ནས།།",
            "དགེ་འདུན་ལའོ་ཤམ་ཐབས་གྱོན་པས་ནི། །",
            "མཐའ་དག་བྱེད་རུང་བླ་གོས་གཙང་མའི་སར། །",
            "སྣམ་སྦྱར་དགེ་འདུན་འདུས་དང་ཟས་དང་ཕྱག །",
            "གྲོང་སོགས་འཇུག་ཚེ་བསྒོ་བྱ་གཞན་དུ་མིན།།",
            "མ་གཡོགས་གནས་མལ་མི་རུང་གཞན་མེད་ན།།",
            "བླ་གོས་བཞི་བལྟབ་འདིང་ངོ་མ་ཁྱེར་བས། །",
            "གནས་ན་གཞན་གྱི་དཀར་པོ་མ་དྲས་རྒྱུར། །",
            "བྱིན་རླབས་ཟས་མིན་གོས་གཅིག་བཀག་དེ་བཞིན། །",
            "གོས་མེད་ཁྲུས་སོ་མང་པོས་བསླངས་གོས་གཅིག །",
            "མ་གནང་གཅིག་པུས་བདག་གིར་བྱར་རུང་མིན།།",
            "སྐ་རགས་བེའུ་རས་སོགས་རྗེས་གནང་སྤྱད།།",
            "དག་ཕྱིར་བཙོ་བླག་མཁན་མིན་རང་གིས་བཀྲུ། །",
            "ཡུལ་དབུས་མལ་སྟན་མ་གནང་སྟན་ཙམ་གྱི། །",
            "མཐའ་ཁོབ་མལ་སྟན་གཉིས་ཀ་ཀོ་པགས་ལྷམ། །",
            "གནང་ངོ་མིག་ཕན་དོམ་ལྤགས་བཅང་བའང་གསུངས།།",
            ""
        ],
        [
            "ནས་ཆན་སྣུམ་མཁུར་འབྲས་ཆན་ཉ་ཤ་བཟའ། །",
            "སྡོང་བུ་འབྲས་བུ་ཨུཏྤལ་ལ་སོགས་བཅའ།།",
            "དེ་དག་དུས་རུང་ཆུ་ཤིང་སོགས་བརྒྱད་འབྲས། །",
            "བཏུང་བ་ཚགས་བཙགས་རུང་ཆུས་བསླད་པ་དང་། །",
            "དར་བ་ཁུར་ཆུ་རྩབ་མོ་ལྔ་དུས་མིན།།",
            "བུར་ཆུ་ཐུན་ཚོད་རུང་དང་ཞག་བདུན་པ། །",
            "བུ་རམ་འབྲུ་མར་སྦྲང་རྩི་མར་ཁ་ར༑ །",
            "ཧྭགས་དང་ཞག་ལྔ་ཡིན་ནོ་འཚོ་བའི་སྨན། །",
            "རྩ་བ་སྡོང་བུ་ལོ་མ་མེ་ཏོག་འབྲས། །",
            "སྨན་གྱི་དོན་དུ་གསལ་ལོ་ཁ་ཟས་མིན།།",
            "བསྲེས་ན་དུས་རུང་གཞན་གསུམ་བྱིན་བརླབ་བྱ།།",
            "རུང་བའི་ཁང་བགྱིས་དྲན་པ་ཉེར་བཞག་ནས།།",
            "ལག་བསྙལ་བསོད་སྙོམས་བླངས་ནད་སྨན་ཤེས་ཟ།།",
            ""
        ],
        [
            "དགེ་འདུན་དོན་དུ་གྲོང་ཞིང་སོགས་ལེན་གནང་། །",
            "གསོལ་བ་གསོལ་གཉིས་གསོལ་བཞི་ཉེར་བཞི་དང་། །",
            "ཞེ་བདུན་སུམ་ཅུ་མངོན་སུམ་རྗེས་བསྒྲག་འདུ།།",
            "དགེ་འདུན་ཚང་དང་ལས་བརྗོད་ལས་བྱེད་པ། །",
            "ཆོ་ག་བཞིན་བགྱིད་ལས་ཀྱི་གཞི་རུ་གསུངས།།",
            "ཕམ་པ་འཆབ་བཅས་རྒྱུད་དེ་གསོར་མི་རུང་། །",
            "འཆབ་མེད་དགེ་འདུན་ལ་ནི་ཇི་སྲིད་འཚོར། །",
            "བསླབ་པ་ནོས་སྤྱད་བསླབ་པའང་དམན་སྤྱོད་རྣམས། །",
            "ལེན་དང་ཁྱད་སྤྱོད་རྣམས་སྤོང་མཚམས་ནང་དུ། །",
            "ཀུན་ལ་ལྕི་བཤགས་ཡང་བ་ཕྱི་རོལ་བཞིར། །",
            "བཅབས་ལྷག་སྤོ་བ་ནོད་སྤྱད་དབྱུང་སྤོ་བཞིན། །",
            "གཉིས་བྱུང་གཞི་ནས་ཡང་བྱུང་ཡང་གཞི་ནས།།",
            "བཞི་བྱུང་ནན་ཏུར་འཆབ་མེད་མགུ་བའང་སྦྱར།།",
            "སྤོ་བཞིན་འཆབ་མེད་གཅིག་བྱུང་མགུ་སྤྱོད་།",
            ""
        ],
        [
            "ཉི་ཤུས་ཕྱིར་ལྔ་ལྕི་དང་ཡང་ན་གཅིག །",
            "གླེང་བས་མི་འཆོས་སྡིགས་སྨད་བསྐྲད་དང་འགྱེད།།",
            "གནས་དབྱུང་ཅི་རིགས་པར་སྦྱར་བཟོད་ནས་མཐོལ། །",
            "བྱུང་རྫས་སྤང་ལོན་བཤགས་བྱ་གཞན་རྣམས་ལ།།",
            "མིང་དང་སྡེ་སྨོས་སྔགས་ཀྱི་གཅིག་མདུན་དུའོ། །",
            "དགེ་ཚུལ་དགེ་སློང་མདུན་བཤགས་འཆབ་བཅས་ན།།",
            "བསླབ་སྦྱིན་སྡིག་ལྟ་འཛིན་ན་བསྙིལ་བར་བྱ།།",
            "མ་གསུམ་ཁྱད་ཆོས་ཅུང་ཟད་བསྒྱུར་བ་ཙམ། །",
            "བསླབ་པ་ཕུལ་དང་ཤི་འཕོས་རྩ་བ་ཆད།།",
            "ལན་གསུམ་མཚན་གྱུར་ཤེས་དང་མཚན་མོ་འདས།།",
            ""
        ],
        [
            "གཏོང་རྒྱུ་ཡིན་ནོ་རྩོད་པ་ཞི་བྱའི་ཆོས། །",
            "ཁ་སྦུབ་ངོ་བོ་ཉིད་ཚོལ་གསོ་སྦྱོང་དང་། །",
            "དགག་དབྱེ་བཞག་པ་དང་ནི་གཏོང་དང་ལེན། །",
            "བྱེ་ལ་བཟོད་པ་གསོལ་དང་མཐུན་པ་དང་། །",
            "གསོ་སྦྱོང་གསོལ་བ་ལེན་གཞུག་གཟུགས་ལ་སྦེད། །",
            "བྲིམ་དྲན་མ་སྨྱོས་མདུན་བཤགས་ཕྱིར་བཅོས་ཡིན།།",
            "གཙུག་ལག་ཁང་བྱས་བཅུ་གཉིས་གང་ཟག་བསྐོ། །",
            "རྒས་ན་འཁར་བ་དྲྭ་བའི་གནང་བ་སྦྱིན།།",
            "ཀློག་དང་ཀློག་འཇུག་རྗེས་སུ་འཇུག་པས་གནས། །",
            "ཐེག་ཆེན་ལ་ནི་ཇི་བཞིན་རང་དོན་དུ། །",
            "གཞན་དོན་འགྱུར་བ་ཐམས་ཅད་དེ་ལས་གནང་། །",
            " འདུལ་བ་ཀུན་ལས་བཏུས་པ་སྡོམ་པ་གསུམ་གྱི་",
            "རྒྱན་ལས་ཉན་ཐོས་ཀྱི་འདུལ་བ་",
            "རྣམ་པར་བཤད་པ་སྟེ་ལེའུ་དང་པོའོ།།།། ",
            "༈ སྒོ་གསུམ་ཉེས་པ་མ་ལུས་སྤོང་བྱེད་པའི། །",
            "ཚུལ་ཁྲིམས་བྱང་སྡོམ་ཤིང་རྟ་ཆེན་པོའི་སྲོལ། །",
            "རྣམ་གཉིས་དབྱེ་བ་རིགས་སད་སོ་ཐར་གྱི། །",
            "སྡོམ་ལྡན་གྱིས་ལེན་བཅུ་གཉིས་སྐྱེ་བའི་རྒྱུ། །",
            "སྨོན་ལམ་བཏབ་པས་ཆོས་མཐུན་མཁས་པ་དང་། །",
            "ངག་རྣམ་རིག་བྱེད་དོན་འཛིན་གོ་ནུས་།",
            "སྔོན་བཏང་སྟོན་པར་འདུ་ཤེས་གསོལ་བ་བཏབ།།",
            "སྐྱབས་འགྲོ་དམིགས་ལ་ཕྱག་བྱ་ཅི་འབྱོར་མཆོད།།",
            ""
        ],
        [
            "མདུན་དུ་ཙོག་པུའམ་པུས་བཙུགས་སྨོན་པ་བླང་། །",
            "སྤྲོ་བ་བསླབ་དང་ཕན་ཡོན་བརྗོད་པས་བསྡུས།།",
            "ཕྱག་བྱས་རྐང་པར་གཏུགས་ནས་གསོལ་བ་བཏབ།།",
            "དྲི་དང་ཚོགས་གསོག་སྟོན་པའི་འདུ་ཤེས་ཀྱིས། །",
            "ཕྱག་བྱ་བསྐུལ་ནས་དྲི་ལན་དང་བ་བསྐྱེད།།",
            "གོ་བྱ་དྲི་དང་ཁས་ལེན་གྱུར་ན་བྱིན།།",
            "མཁྱེན་པར་གསོལ་དང་གཟིགས་འཇུག་གྱ་ཚོམ་མིན།།",
            "བསླབ་གཞི་ཕན་ཡོན་འཇུག་པའི་ཆོ་ག་ཡིན།།",
            ""
        ],
        [
            "མེད་ན་སྐུ་གཟུགས་སྤྱན་སྔར་རང་གིས་ལེན།།",
            "སེམས་ཅན་མི་བཏང་ཕན་ཡོན་དྲན་པར་བྱ།།",
            "ཚོགས་གཉིས་བསག་དང་ཡང་ཡང་སེམས་སྦྱང་དང་། །",
            "དཀར་ནག་ཆོས་བརྒྱད་བླང་དོར་སྨོན་པའི་ཡིན།།",
            "བླ་མ་མཆོད་འོས་བསླུ་དང་གཞན་འགྱོད་པའི། །",
            "གནས་མ་ཡིན་ལ་འགྱོད་སྐྱེད་བྱང་སེམས་ལ།།",
            "སྡང་བའི་ཚིག་སྨྲ་ཀུན་ལ་གཡོ་སྒྱུ་སྤྱོད།།",
            "ནག་པོའི་ཆོས་སོ་མི་ཉམས་བྱེད་པའི་ཆོས། །",
            "སྲོག་གི་ཕྱིར་ཡང་བརྫུན་དུ་མི་སྨྲ་དང་། །",
            "འགྲོ་ལ་"
        ],
        [
            "ལྷག་བསམ་དག་པས་གནས་པ་དང་། །",
            "སེམས་བསྐྱེད་སྟོན་པར་འདུ་ཤེས་ཡོན་ཏན་།",
            "དགེ་ལ་གཞན་འགོད་དེ་ཡང་བླ་མེད་དུའོ། །",
            "འཇུག་པའི་སེམས་ཀྱི་བདག་ཉིད་སྡོམ་གནས་པས། །",
            "ཚུལ་ཁྲིམས་བསླབ་པ་གསུམ་ལ་ལེགས་པར་བསླབ།།",
            "ཡང་དག་བླངས་པ་རིས་བདུན་སྡོམ་པ་དང་། །",
            "ཆོས་བསྒྲུབ་བསྲུང་དང་རྣམ་སྤེལ་དགེ་ཆོས་དང་། །",
            "བཅུ་གཅིག་སེམས་ཅན་དོན་བྱེད་རྣམ་གསུམ་དུ། །",
            "ཚུལ་ཁྲིམས་རྣམ་གཞག་གཞན་རྣམས་འདུས་པ་ཡིན།།",
            "འདས་འདོད་མི་ལྟ་མ་འོངས་ལ་མི་དགའ།།",
            "ད་ལྟ་བྱུང་ལ་ཞེན་མེད་དབེན་པར་དགའ།།",
            "ངག་རྟོག་ཡོངས་དག་བདག་ཉིད་ཁྱད་མི་གསོད། །",
            "དེས་བཟོད་བག་ཡོད་ཆོ་ག་འཚོ་བ་དག །",
            "རྣམ་བཅུས་དང་པོ་ལེགས་བསྡམས་འགྱུར་བ་ཡིན།།",
            ""
        ],
        [
            "སྦྱིན་ཚུལ་བཟོད་བརྩོན་བསམ་གཏན་ཉེར་གནས་ལྔ། །",
            "ཤེས་རབ་ལྔ་སྟེ་བཅུས་ནི་དགེ་ཆོས་དང་། །",
            "སེམས་ཅན་བཅུ་གཅིག་པོ་ལ་བཅུ་གཅིག་གིས། །",
            "འཚམ་པའི་དོན་བྱེད་ལྷག་མའི་ལེགས་བྱེད་ཡིན།།",
            "རྙེད་བཀུར་ལྷག་ཞེན་བདག་བསྟོད་གཞན་སྨོད་དང་། །",
            "སེར་སྣས་ཟང་ཟིང་ནོར་དང་ཆོས་མི་སྟེར།།",
            "ཁྲོ་བས་གཞན་འཚེ་ཤད་སྦྱངས་ཀྱིས་མི་།",
            "གཡོམ་ལས་ཆོས་ལྟར་བཅོས་མོས་སྟོན་པ་བཞི། །",
            "ཀུན་དཀྲིས་ཆེན་པོས་སྡོམ་པ་འཇིག་བྱེད་པ། །",
            "ཕམ་པ་ཉིད་གསུང་ཆུང་དང་འབྲིང་ལ་མིན།།",
            "རྒྱུན་མི་ཆད་སྤྱོད་ངོ་ཚ་ཁྲེལ་མེད་དང་། །",
            "དེས་མགུ་དགའ་དང་དེ་ཉིད་ཡོན་ཏན་དུ། །",
            "ལྟ་བ་དེ་ལ་ཀུན་དཀྲིས་ཆེན་པོ་ཟེར།།",
            "མི་མཆོད་འདོད་པ་དང་ལེན་རྒན་སོགས་ལ༑།",
            ""
        ],
        [
            "མི་གུས་དྲི་ལན་མི་བརློན་འགྲོན་གཉེར་བར། །",
            "མི་འགྲོ་གསེར་སོགས་བསྟབས་པ་མི་ལེན་དང་། །",
            "ཆོས་འདོད་མི་སྦྱིན་ཚུལ་འཆལ་སོགས་འདོར་དང་། །",
            "དད་ཕྱིར་མི་སློབ་སྙིང་ལས་ཆུང་ངུར་གནས། །",
            "སྙིང་རྗེས་མི་བགྱིད་ལོག་འཚོ་བདག་གིར་སྤྱོད།།",
            "རྒོད་དང་མྱ་ངན་འདས་ལ་རྒྱབ་ཕྱོགས་སྨྲ།།",
            "ཚིག་མི་བཙུན་དང་དོན་འགྱུར་བྱེད་པ་སྤོང་།།",
            "གཤེ་ལན་གཤེ་དང་ཁྲོས་འདོར་ཁྲོ་བ་ལེན།།",
            "འདོད་ཕྱིར་འཁོར་སྡུད་ལེ་ལོ་མི་སེལ་དང་། །",
            "འདུ་འཛིའི་གཏམ་ཆགས་གདམ་ངག་མི་ནོད་དང་། །",
            "སྒྲིབ་པ་དང་ལེན་བསམ་གཏན་རོ་ལ་བལྟ།།",
            "ཉན་ཐོས་ཐེག་སྤོང་དེ་དང་མུ་སྟེགས་ལ།།"
        ],
        [
            "རང་ཚུལ་དོར་བརྩོན་ཕྱི་མ་ལ་དགའ་དང་། །",
            "ཐེག་ཆེན་སྐུར་འདེབས་བདག་བསྟོད་གཞན་སྨོད་དང་། །",
            "ཆོས་དོན་མི་འགྲོ་ཆོས་སྨྲ་ཁྱད་གསོད་དང་། །",
            "ཡི་གེ་རྟོན་སྨྲ་སེམས་ཅན་བྱ་གྲོགས་མིན།།",
            "ནད་པར་རིམ་གྲོ་བྲལ་དང་སྡུག་མི་སེལ།།",
            "བག་མེད་པ་ལ་རིགས་པ་མི་སྟོན་དང་། །",
            "ཕན་ལན་མི་འཇལ་མྱ་ངན་མི་བསང་དང་། །",
            "འདོད་པ་མི་སྟེར་འཁོར་གྱི་དོན་མི་བྱེད།།",
            "གཞན་བློ་མི་བསྟུན་དེ་བསྔགས་མི་བརྗོད་དང་། །",
            "འོས་པ་ཚར་མི་གཅོད་དང་རྫུ་འཕྲུལ་གྱིས། །",
            "སྐྲག་པར་མི་བྱེད་ཞེ་དྲུག་ང་རྒྱལ་དང་། །",
            "ཀུན་ནས་མནར་སེམས་ཀྱིས་སྤྱད་ཉོན་མོངས་ཅན། །",
            "སྙོམས་སེམས་བག་མེད་ཀྱིས་བྱས་ཉོན་མོངས་མིན།།",
            "བརྩེ་དང་ཕན་འདོད་དགོས་དབང་ཚོར་བས་གཟིར། །",
            "སེམས་འཁྲུགས་ཉེས་མེད་ངོ་བོ་ཉིད་དང་ནི། །",
            "བྱེད་ལས་བསམ་པ་གཞི་ལས་བསགས་པ་ལྔ། །",
            "ཆུང་འབྲིང་ཆེར་དབྱེ་ཕལ་ཆེར་ཞེ་སྡང་གིའོ། །",
            "ཕམ་པས་གཏོང་ཕྱིར་སླར་བླང་འབྲིང་ནི་གསུམ། །",
            "ཐ་མ་གཅིག་མདུན་དངོས་པོ་བརྗོད་པས་བཤགས། །",
            "མཐུན་པའི་གང་ཟག་མེད་ན་ཡིད་ཀྱིས་བསྡམ། །",
            "ཕུལ་དང་སྨོན་པ་བཏང་དང་ལོག་ལྟས་གཏོང་།།",
            ""
        ],
        [
            "གཞན་དུ་ཚེ་འཕོས་ནས་ཀྱང་རྗེས་སུ་འབྲང་།།",
            "རྣམ་དག་ཕན་ཡོན་འཕགས་པ་ཐོགས་མེད་ལུགས། །",
            "རབ་དད་སེམས་བརྟན་དགེ་བའི་བཤེས་མདུན་དུ། །",
            "ཡན་ལག་བདུན་མཐར་དམ་བཅའ་ཚིག་བརྗོད་པས། །",
            "སྨོན་འཇུག་ཅིག་ཅར་བླང་ཞིང་དགའ་བ་བསྒོམ།།",
            "མེད་ན་རང་གིས་སྐུ་གཟུགས་སོགས་ལས་བླང་། །",
            "གང་གིས་རིགས་དང་མི་རིགས་མ་བརྟགས་པར། །",
            "རྩོམ་མམ་བཟློག་གམ་བཏང་སྙོམས་འཇོག་པ་དང་། །",
            "འོས་ལས་འདས་བྱེད་ཐམས་ཅད་ལྟུང་བའི་སྡེ། །",
            "དོན་ཆེན་བསྒྲུབ་ལ་ཆུང་བཏང་གཟུགས་བརྙན་དང་། །",
            "ནུས་པའི་ཡུལ་མིན་ཐམས་ཅད་ལྟུང་མེད་།",
            "མི་ནུས་དེར་བརྩོན་དེ་ཡི་གཟུགས་བརྙན་ཡིན།།",
            ""
        ],
        [
            "གསུམ་གྱི་དཀོར་འཕྲོག་དང་པོ་ཆོས་སྤོང་གཉིས། །",
            "ཚུལ་ལྡན་ཚུལ་འཆལ་འཕྲོག་བསྣུན་བཙོན་རར་།",
            "སྲོག་འབྲལ་བསླབ་པ་འབེབས་པ་གསུམ་པ་སྟེ།།",
            "མཚམས་མེད་ལས་བྱེད་བཞི་དང་ལོག་ལྟ་ལྔ། །",
            "རྒྱལ་པོ་ལ་ཡིན་གྲོང་ལྗོངས་གྲོང་ཁྱེར་དང་། །",
            "གྲོང་བརྡལ་ཡུལ་འཁོར་འཇོམས་ལྔ་བློན་པོ་དང་། །",
            "སྟོང་པ་ཉིད་བརྗོད་ཕྱིར་ལོག་ཉན་ཐོས་སྨོན།།",
            "རྫོགས་པའི་བྱང་ཆུབ་ཕྱིར་ལྡོག་སྨྲ་བྱེད་དང་། །",
            "སོ་སོ་ཐར་སྤངས་ཐེག་ཆེན་སྦྱོར་བ་དང་། །",
            "ཉན་ཐོས་ཐེག་སྤངས་འདིར་སྦྱོང་ཉན་བླངས་དང་། །",
            "ཕྲག་དོག་དབང་གིས་བདག་བསྟོད་གཞན་སྨད་དང་། །",
            "རྙེད་དང་བཀུར་སྟིའི་ཆེད་དུ་བདག་འཚོང་དང་། །",
            "དགེ་སློང་ཆད་པས་སྤྱོད་འཇུག་སུག་འབུལ་དང་། །",
            "ཞི་གནས་འདོར་ཞིང་སྤོང་བའི་ལོངས་སྤྱོད་དག །",
            "ཁ་ཏོན་བྱེད་པར་སྦྱིན་བརྒྱད་ཕམ་པ་ལ།།",
            "གཙོ་བོར་འབྱུང་ཉེས་བཞག་གིས་ཀུན་ལ་ཀུན། །",
            "རྩ་ལྟུང་ཉིད་འགྱུར་མིང་དུ་བཅོ་བརྒྱད་དང་། །",
            "རྫས་སུ་བཅུ་བཞི་དེ་སྟེང་བྱང་སེམས་བཏང་།།",
            ""
        ],
        [
            "བྱང་སའི་ཕམ་བཞི་བསྣན་པ་ཐུན་འདས་ནའོ།།",
            "གསོལ་གདབ་རྨི་ལམ་འཕགས་པ་ནམ་སྙིང་གི། །",
            "མདུན་དུ་འདུག་སྟེ་བཤགས་སམ་ཉིན་དང་མཚན། །",
            "ལན་གསུམ་ཕུང་པོ་གསུམ་པའི་མདོ་འདོན་ཅིང་། །",
            "རྒྱལ་བ་སྲས་བཅས་ལ་བརྟེན་ཞི་བར་བྱ།།",
            "བྱང་སེམས་བཏང་ན་སྡོམ་པ་བསྐྱར་ནས་ལེན།།",
            "གང་གིས་ལྟུང་བར་མི་འགྱུར་གནས་ཏེ་འདིར། །",
            "གཏོང་དང་བསྲུང་དང་དག་པ་སྤེལ་བ་བཞིར། །",
            "བསྡུས་ནས་"
        ],
        [
            "ལུས་དང་ལོངས་སྤྱོད་དགེ་བ་ཡི། །",
            "དབྱེ་བས་རྣམ་པ་བཞི་ཡང་གསུམ་གསུམ་འགྱུར།།",
            "སེམས་ཅན་ཀུན་ལ་ལུས་དང་ལོངས་སྤྱོད་དང་། །",
            "དུས་གསུམ་དགེ་བ་སྟེར་བ་གཏོང་བ་ཡིན།།",
            "བཤེས་གཉེན་བསྟེན་དང་ཆོས་འཛིན་གནོད་གྱུར་སྤོང་།།",
            "མི་མཐུན་བདུད་ཀྱི་ལས་དང་མི་དགེའི་བཤེས།།",
            "བྱང་སེམས་བརྗེད་དང་འཁྲུལ་དང་མི་མོས་དང་། །",
            "ཞལ་ཏ་བྱེད་པའི་གནོད་པ་རྩ་ལྟུང་དང་། །",
            "རབ་བྱུང་བར་ཆད་བྱེད་དང་མི་དགེའི་ལམ། །",
            "དགེ་རྩ་བྱེད་པའི་བར་གཅོད་རྒྱལ་སྲས་ལ།།",
            "ཕྲག་དོག་དེ་ལ་ཁོང་ཁྲོ་སྒྲིབ་པ་དང་། །",
            "བྱང་སེམས་བརྙས་དང་ཆོས་སྤོང་ཆོས་སྨྲ་བ། །",
            "ཁྱད་དུ་གསོད་པ་དེ་ཡི་གནོད་པ་ཡིན།།",
            ""
        ],
        [
            "དྲན་པ་བཅུ་གཉིས་བརྟེན་ལས་གུས་པ་འབྱུང་།།",
            "དེ་ལས་ཞི་བ་དེ་ལས་ཡང་དག་པ། །",
            "ཇི་བཞིན་ཤེས་སྐྱེ་དེ་ཕྱིར་ཏིང་ངེ་འཛིན། །",
            "དོན་གཉེར་དྲན་ཤེས་ངང་ཚུལ་ཅན་དུ་བྱ།།",
            "ཚུལ་ཁྲིམས་ཏིང་འཛིན་གཅིག་གིས་གཅིག་འཕེལ་བ། །",
            "འདི་གཉིས་ཀྱིས་ནི་སེམས་ཡོངས་སྦྱོང་བ་འགྲུབ།།",
            "བྱང་ཆུབ་སེམས་དཔའི་བསླབ་པ་འདིར་ཟད་ཅིང་། །",
            "འདི་ནི་ཆོས་རྣམས་ཀུན་གྱི་རྩ་བ་ཡིན།།",
            "གང་གིས་རང་ཉིད་མཐོང་བའི་དེ་མ་།",
            "དགའ་དང་རངས་པར་འགྱུར་བ་ལུས་ཀྱིས་སྤྱད།།",
            ""
        ],
        [
            "འཇམ་རན་སྙན་པར་སྨྲ་བ་ངག་གིས་དང་། །",
            "ང་ཡིར་མེད་པའི་ཞི་བ་སེམས་ཀྱིས་གཟུང་།།",
            "གཏན་དུ་བ་དང་ན་བའི་རྐྱེན་སྨན་དང་། །",
            "གོས་ལ་སྲེད་པ་ཉོན་མོངས་ཅན་ལྟུང་ཕྱིར། །",
            "གནས་གསུམ་དྲན་པ་ཉེར་བཞག་དེ་ལོངས་སྤྱད།།",
            "འདི་རྣམས་ལུས་བསྲུང་ལེགས་སྤྱད་ཚོད་རིགས་པ། །",
            "ལོངས་སྤྱོད་བསྲུང་ཡིན་རང་དོན་རྣམ་སྨིན་ལ།།",
            "སྲེད་སྤངས་འགྱོད་པར་མི་བྱ་བསྒྲགས་པ་མིན།།",
            "ཐོབ་དང་བཀུར་སྟིར་འཇིགས་བྱ་ཁེངས་པ་སྤོངས།།",
            "ཆོས་ལ་སོམ་ཉི་དོར་བ་དགེ་བསྲུང་ངོ་།།",
            ""
        ],
        [
            "སྟོབས་བཞི་སྡིག་སྤྱོད་བཟོད་བྱ་ཐོས་པ་བཙལ། །",
            "ནགས་གནས་མཉམ་པར་བཞག་བྱ་མི་སྡུག་དང་། །",
            "བྱམས་དང་རྟེན་འབྲེལ་དྲན་པ་ཉེར་བཞག་བསྒོམ།།",
            "སྟོང་ཉིད་འཇུག་པ་ཉོན་མོངས་སྦྱོང་པ་སྟེ།།",
            "ལུས་དང་ཡང་དག་འཚོ་སྤྱད་ལོངས་སྤྱོད་དང་། །",
            "སྟོང་ཉིད་སྙིང་རྗེའི་སྙིང་པོ་ཅན་གྱིས་སྤྱོད།།",
            "དགེ་བ་དེ་དག་དག་པ་གསུམ་དུ་།",
            "སྟོབས་སྐྱེད་ལེ་ལོ་མེད་པ་ལུས་སྤེལ་དང་། །",
            "སྟོང་ཉིད་སྙིང་རྗེའི་སྙིང་པོ་ཅན་གྱིས་སྦྱིན།།",
            "ལོངས་སྤྱོད་སྤེལ་དང་དང་པོར་བརྩོན་པ་དང་། །",
            "བསམ་པ་གཏན་པར་ནན་ཏན་བྱས་ནས་"
        ],
        [
            "སུ། །",
            "སྙིང་རྗེ་མདུན་བཞག་དགེ་བ་སྤེལ་བ་ནི། །",
            "བཟང་པོ་སྤྱོད་པའི་ཆོ་ག་སོགས་བཞིན་བྱ།།",
            "དད་སོགས་བསྒོམ་ཞིང་བྱམས་དང་དཀོན་མཆོག་གསུམ། །",
            "རྗེས་དྲན་ཀུན་ཏུ་སེམས་ཅན་དོན་བྱ་དང་། །",
            "ཆོས་སྦྱིན་བྱང་སེམས་དགེ་བ་སྤེལ་བའི་རྒྱུ། །",
            "ཡང་དག་སྤོང་དང་བག་ཡོད་དྲན་ཤེས་བཞི། །",
            "ཀུན་ལ་འཇུག་པའི་དོན་བསྡུ་འདི་དག་ནི། །",
            "བསླབ་བཏུས་ལས་གསུངས་ཀླུ་སྒྲུབ་རིང་ལུགས་སོ།།",
            "ཚུལ་གཉིས་ཤིང་རྟ་གང་གིས་བཞོན་པ་དེ།།",
            "རྫོགས་པའི་སངས་རྒྱས་བགྲོད་ལ་དཀའ་བ་ཅི། །",
            " འདུལ་བ་ཀུན་ལས་བཏུས་པ་སྡོམ་པ་གསུམ་གྱི་རྒྱན་ལས། ",
            "བྱང་ཆུབ་སེམས་དཔའི་འདུལ་བ་རྣམ་པར་བཤད་པ་སྟེ་ལེའུ་གཉིས་པའོ།།།།",
            ""
        ],
        [
            "༈ ལུས་ངག་ཡིད་གསུམ་ཐབས་ཤེས་ཀྱིས་ཟིན་པར། །",
            "བསྡམས་པའི་ཚུལ་ཁྲིམས་སྔགས་སྡོམ་དབྱེ་བ་ནི། །",
            "བྱ་སྤྱོད་རྣལ་འབྱོར་བླ་མེད་རྒྱུད་གསུངས་པའི། །",
            "ཕྱི་མ་དབང་བསྐུར་དབྱེ་བས་རྣམ་བཞིར་བཤད།།",
            "བྱ་བ་མེད་པར་མཉམ་བཞག་མི་ནུས་པ། །",
            "རིག་གཏད་རྗེས་སུ་གནང་དང་དབང་བསྐུར་བ༑ །",
            "གང་རུང་ལས་ནོད་འདི་ཡི་དབང་བསྐུར་ནི། །",
            "ཆུ་དབང་ཕྱག་རྒྱ་སྤྱི་བོར་གཏུག་པ་དང་། །",
            "བརྒྱུད་འཛིན་རྗེས་གནང་ཙམ་སྟེ་རྩ་རྒྱུད་ལས། །",
            "དབང་ལྔ་གསུངས་པ་ཆུ་དབང་ལན་ལྔ་རུ། །",
            "བསྐུར་ན་དགོས་པས་རྒྱུད་བསྟན་དེར་ཟད་ཅིང་། །",
            "དཀྱིལ་ཆོག་འགའ་ལས་རྣལ་འབྱོར་རྒྱུད་བཞིན་བསྒྲགས། །",
            "དེ་ཚེ་དམ་ཚིག་དག་ཀྱང་དེ་དང་མཚུངས།།",
            "དཀོན་མཆོག་གསུམ་ལ་དད་པ་རབ་བསྐྱེད་དང་། །",
            "གསང་སྔགས་རིགས་སྔགས་གཟུངས་སྔགས་ཚོགས་ལ་དད།།",
            "ཐེག་པ་ཆེ་ལ་ཁྱད་པར་མོས་པར་བྱ།།",
            "བླ་མ་དམ་ཚིག་ཅན་དང་མཛའ་བོར་གུས།།",
            ""
        ],
        [
            "ལྷ་ལ་དུས་མཚམས་དག་ཏུ་མཆོད་པ་དང་། །",
            "གློ་བུར་བ་མཆོད་བསོད་ནམས་བསག་ལ་འབད།།",
            "བཟླས་བརྗོད་ལ་སོགས་གསང་སྔགས་སྤྱོད་ལ་བརྩོན།།",
            "རང་རིགས་དམ་ཚིག་དག་ནི་ལྷག་པར་བརྟེན།།",
            "རྒྱུད་བསྲུང་རྟོགས་བྱ་སྒོ་གསུམ་ཉེར་ཞིར་བྱ།།",
            "ཁྲུས་དང་གཙང་སྦྲ་བཅུ་གཉིས་བསྒྲུབ་པའོ།།",
            "བཟླས་བརྗོད་བྱེད་ཚེ་མི་མྱུར་མི་དལ་ཞིང་།།",
            ""
        ],
        [
            "སྒྲ་ཆེར་མི་འབྱུང་ཧ་ཅང་ཆུང་བ་མིན།།",
            "སྨྲ་བཞིན་མ་ཡིན་གཞན་དུ་གཡེངས་བཞིན་མིན།།",
            "གུག་ཀྱེད་ཀླད་ཀོར་ཚེག་དྲག་ཉམས་པར་མིན།།",
            "གང་དང་གང་དུ་གཡེངས་བཞིན་རྒྱུ་བ་དག །",
            "དེ་དང་དེ་ནས་མྱུར་དུ་བཟློག་ནས་སུ། །",
            "གསང་སྔགས་ཡི་གེ་མཆོད་ལ་ལེགས་པར་སྦྱར།།",
            "རྩེ་གཅིག་སེམས་ལས་བཟླས་བརྗོད་ཐོགས་མེད་འགྲུབ།།",
            "གསང་སྔགས་ལྷ་དང་ཟློས་ལ་སྡང་མི་བྱ།།",
            ""
        ],
        [
            "གཞན་གཞུང་མི་མཆོད་གསང་སྔགས་རང་བཟོར་མིན།།",
            "མ་གནང་མི་ལེན་གདོན་སོགས་ལས་མི་བྱ།།",
            "གཞན་དུ་མི་སྤྱོད་དམ་ཚིག་མེད་མི་སྦྱིན།།",
            "ཕྱག་རྒྱ་བཞོན་པ་མཚན་མ་མི་འགོང་ཞིང་།།",
            "ཟས་དང་སྤྱོད་ལ་སྒོ་གསུམ་མ་བསྡམས་མིན།།",
            "མ་གནང་མི་ཟ་བྱམས་པ་གཏང་མི་བྱ།།",
            ""
        ],
        [
            "ཟློས་ནས་མ་ཟིན་བར་དུ་སྨྲ་བ་མིན།།",
            "ཁྲོས་ནས་དྲག་ཤུལ་མི་སྤྱོད་བདག་མི་བརྙས། །",
            "གཞན་སུན་མི་འབྱིན་གནས་ངན་ལེན་རྣམས་སྤོང་།།",
            "ལྟད་མོ་མི་བལྟ་སེར་སྣ་རྒྱགས་ཁེངས་བསྐྱུངས། །",
            "བཤང་གཅི་ཆུའམ་དེ་དང་ཉེར་མི་དོར། །",
            "བཅོ་བརྒྱད་འདི་དག་དགག་པའི་དམ་ཚིག་གོ།།",
            "ཤ་ཆང་ཀེའུ་སྒོག་གཙོང་འབྲུ་མར་དང་། །",
            "ཏིལ་དང་ལ་ཕུག་འབྱུང་པོའི་ཁ་ཟས་དང་། །",
            "ལྷ་བཤོས་གཏོར་མ་ལ་སོགས་མ་གནང་ཟས། །",
            "ཆད་ལྟ་དཀོན་མཆོག་གསུམ་སྤོང་བྱང་སེམས་སྤོང་།།",
            "དབང་བསྐུར་སྤོང་དང་བླ་མར་འཁུ་བ་ལྔ། །",
            "འཇམ་དཔལ་རྩ་རྒྱུད་ལས་གསུངས་དཔུང་བཟང་གིས། །",
            "ཞུས་ལས་མཚམས་མེད་ལྔ་དང་ཉེ་བ་ལྔ། །",
            "སྙིང་ནས་དཀོན་མཆོག་གནོད་བྱེད་བཅུ་གཅིག་གོ།།",
            "སྤྱི་རྒྱུད་གསུམ་ལས་གསུངས་པའི་བརྟུལ་ཞུགས་ཀྱི། །",
            "རྣམ་པར་དབྱེ་བ་ཐམས་ཅད་དེར་འདུས་སོ།།",
            ""
        ],
        [
            "གལ་ཏེ་ཉམས་ན་རང་རིགས་སྙིང་པོའི་སྔགས། །",
            "འབུམ་དུ་བཟླས་བརྗོད་མེས་རྨོངས་བྱེད་པའི་གཟུངས། །",
            "སྟོང་ངམ་ཡང་ན་ཞི་བའི་སྦྱིན་སྲེག་གམ། །",
            "ཡང་ན་དཀྱིལ་འཁོར་འཇུག་པས་དག་པར་བྱ།།",
            "དེ་དག་བྱ་བའི་རྒྱུད་ཀྱི་འཇུག་པ་སྟེ།།",
            "དེ་ཡི་སྦྱོར་བ་ཁྲུས་བྱས་སྟན་གནས་པས། །",
            "སྤྱན་དྲངས་མཆོད་ནས་མདུན་དུ་རང་རིགས་དང་། །",
            "བསྟུན་པའི་སྐྱིལ་ཀྲུང་གིས་འདུག་བྱང་སེམས་དང་། །",
            "སྒྲ་དང་ཡི་གེ་གཟུགས་དང་ཕྱག་རྒྱ་དང་། །",
            "མཚན་མའི་ལྷ་ཞེས་དྲུག་ནི་རིམ་བཞིན་བསྒོམ།།",
            "མདུན་དང་རང་སྙིང་ཡི་གེ་སྒྲར་དམིགས་བཟླས། །",
            "འདི་ནི་ཏིང་འཛིན་རྣམ་བཅས་སྦྱོར་བ་སྟེ།།",
            "གསང་སྔགས་མེར་གནས་དངོས་གྲུབ་སྟེར་དང་གཞན། །",
            "སྒྲ་གནས་རྣལ་འབྱོར་སྟེར་བ་དྲན་དང་ནི། །",
            "སྒྲ་མཐར་ཐར་པ་སྟེར་བ་རྣམ་གསུམ་པོ། །",
            "དོན་དམ་རང་བཞིན་གཉིས་སུ་མེད་སྦྱོར་ཤེས།།",
            "ལུས་རྫས་ལོངས་སྤྱོད་འགྲུབ་དང་དེ་གསུམ་གྱིས། །",
            "གཞན་དོན་བྱེད་པ་གྲུབ་པའི་སྤྱོད་པར་བཤད།།",
            ""
        ],
        [
            "བྱ་བ་མང་མིན་ཁོ་ན་ཉིད་མོས་པ། །",
            "སྙིང་རྗེ་ཆེན་པོ་འབྱུང་བའི་དཀྱིལ་འཁོར་དང་། །",
            "ཡི་གེ་འཁོར་ལོ་བསྐོར་བའི་དཀྱིལ་འཁོར་དུ། །",
            "ལས་དང་བྱ་སྤངས་ཕྱག་རྒྱའི་དབང་བསྐུར་དང་། །",
            "དེ་གཉིས་བྲིས་པར་ལས་དང་བྱ་བས་དང་། །",
            "གསང་བའི་དཀྱིལ་འཁོར་ཡིད་ཀྱིས་བསྐུར་བ་གསུམ། །",
            "རིམ་པར་ནོད་ལ་རྒྱུད་འདིར་དངོས་བསྟན་དབང་། །",
            "ཆུ་དབང་ཐུར་མ་མེ་ལོང་ཆོས་བཤད་བཞི། །",
            "དམ་ཚིག་གསུམ་གནས་བསྲུང་བྱའི་རྩ་ལྟུང་ནི། །",
            "གནས་ངན་ལེན་བཅུ་དམ་ཆོས་སྤོང་བ་དང་། །",
            "བྱང་སེམས་གཏོང་དང་སེར་སྣ་གནོད་པ་བྱེད།།",
            "བཅུ་བཞི་རབ་བྱུང་ལ་འབྱུང་ཁྱིམ་པ་ལ༑།",
            "སྲོག་གཅོད་མ་བྱིན་ལེན་དང་འདོད་གཡེམ་དང་། །",
            "བརྫུན་སྨྲ་ལོག་ལྟ་ལྟུང་བའི་རྩ་བ་བཞི། །",
            "དགུར་གསུངས་སྤོང་དང་བསྒྱུར་བ་བྱང་སྡོམ་དང་། །",
            "འདིར་གསུངས་ཁྱད་པར་ཕྱིར་བཅོས་གོང་དང་འདྲ།།",
            "ཡི་གེ་དང་པོ་བྱང་སེམས་སྟོང་ཉིད་བསྒོམ།།",
            "ཡི་གེ་གཉིས་པ་སྔགས་དང་སྒྲར་ལྡང་ཞིང་།།",
            "གཞི་དང་རང་ལུས་སངས་རྒྱས་སྐུར་བསྐྱེད་པ། །",
            "སྔགས་དང་ཕྱག་རྒྱ་སོགས་ཀྱིས་བྱིན་གྱིས་བརླབ། །",
            "གཞི་གཉིས་མདུན་དུ་སངས་རྒྱས་སྐུ་བསྐྱེད་།",
            ""
        ],
        [
            "ཐུགས་ཀར་ཟླ་བ་སྔགས་ཕྲེང་བཀོད་ཏིང་འཛིན། །",
            "བརྟན་བྱེད་མཚན་བཅས་མཚན་མ་མེད་པ་ནི། །",
            "ལུས་སེམས་རྣམ་ཤེས་སྒྱུ་མ་ལྟར་དྲན་པས། །",
            "བྱང་ཆུབ་སེམས་བསྒོམ་ཆོས་ཀུན་ངོ་བོ་ཉིད། །",
            "མེད་པར་རྟོགས་པའི་ཏིང་འཛིན་བརྟན་བྱེད་པའོ།།",
            "འདི་དག་སྤྱོད་པའི་རྒྱུད་ཀྱི་འཇུག་པ་ཡིན།།",
            "ཕྱི་ནང་མཚན་མེད་བཟླས་བརྗོད་སྦྱོར་བ་སྟེ།།",
            "འབར་བའི་རྫས་བླང་ཕྱི་དང་ས་ཐོབ་ནང་། །",
            "གཉིས་པོ་གྲུབ་པའི་སྤྱོད་པ་ཡིན་པར་གསུངས།།",
            "བྱ་བ་གཡེངས་ཤེས་ཁོ་ན་ཉིད་མོས་པ། །",
            "ཉོན་མོངས་ཆ་མཉམ་ཤས་ཆེར་སྤྱོད་པ་ཡང་། །",
            "རིགས་མཐུན་དཀྱིལ་འཁོར་རྒྱས་དང་ཕྱག་རྒྱ་བཞི། །",
            "ཕྱག་རྒྱ་གཅིག་པ་གང་རུང་སྒོར་ཞུགས་།",
            "སློབ་མའི་དབང་ལྔ་སློབ་དཔོན་དབང་ནོད་བྱ།།",
            ""
        ],
        [
            "གསུམ་ལ་སྐྱབས་འགྲོ་རྣམ་པར་སྣང་མཛད་དང་། །",
            "རྡོར་དྲིལ་ཕྱག་རྒྱ་སློབ་དཔོན་གཟུང་བ་བཞི། །",
            "རྡོ་རྗེའི་རིགས་སོ་ཆོས་དང་ཟང་ཟིང་དང་། །",
            "མི་འཇིགས་བྱམས་པ་སྦྱིན་བཞི་རིན་ཆེན་དང་། །",
            "ཕྱི་ནང་གསང་བ་ཐེག་གསུམ་འཛིན་པ་གསུམ། །",
            "པདྨའི་རིགས་དང་སྡོམ་འཛིན་མཆོད་པ་གཉིས། །",
            "ལས་ཀྱི་རིགས་སོ་དེ་བཟློག་ཕས་ཕམ་ཡིན།།",
            "སྲོག་གཅོད་མ་བྱིན་ལེན་དང་འདོད་ལོག་དང་། །",
            "བརྫུན་སྨྲ་ཆང་དང་བྱ་མིན་བྱ་བ་དང་། །",
            "དམ་པ་མི་བརྟེན་མི་མཆོད་སྒོ་གསུམ་དགེ། །",
            "མི་བྱེད་ལྷ་བརྙས་ཕྱག་རྒྱ་བཞོན་པ་སོགས། །",
            "འགོང་བར་མི་བྱ་རྗེས་མཐུན་བསྲུང་བྱའོ།།",
            "སྐུ་གསུང་ཐུགས་ཀྱི་གསང་བ་རྡོར་སེམས་དང་། །",
            "འདོད་ཆགས་སྙོམས་ཞུགས་དེ་བཞིན་གཤེགས་པའི་རིགས། །",
            "དེ་བཞིན་ཁྲོ་བོ་ཆེར་སྟོན་རྡོ་རྗེ་དང་། །",
            "རང་བཞིན་དག་ཤེས་དགོས་པ་དེ་དང་དེ།།",
            "བྱེད་པ་པདྨ་རིན་ཆེན་ལ་འདོད་སྦྱིན།།",
            "ཉམས་ལེན་དམ་ཚིག་ཉམས་ན་བཟླས་པ་དང་། །",
            "ཞི་བའི་སྦྱིན་སྲེག་དབང་ནོད་སོགས་ཀྱིས་འཆོས།།",
            "འཇུག་པའི་སྒོ་ཡིན་དང་པོར་སྦྱོར་བ་དང་། །",
            "དཀྱིལ་འཁོར་རྒྱལ་མཆོག་ལས་རྒྱལ་རྣམ་པ་གསུམ། །",
            "མི་ནུས་རྣལ་འབྱོར་རྗེས་སུ་རྣལ་འབྱོར་དང་། །",
            "ཐམས་ཅད་རྣལ་འབྱོར་ཤིན་ཏུ་རྣལ་འབྱོར་ལྔ། །",
            "སློབ་དཔོན་དབང་བྱས་རྣལ་འབྱོར་ཆེ་ཡང་སྟེ།།",
            ""
        ],
        [
            "ལྷ་བསང་ཆོ་ག་རབ་དང་དམན་པ་ལ།།",
            "ཚིག་དང་རྡོར་བཟླས་བསྣན་པ་ཐབས་སུ་གསུངས།།",
            "རྫོགས་པའི་བྱང་ཆུབ་དེ་ཡི་འབྲས་བུ་ཡིན།།",
            "ཨུཏྤལ་པད་གཉིས་ཙན་དན་རིན་ཆེན་ནམ། །",
            "དོན་གཉེར་གཉིས་སམ་ལས་དང་སྦྱངས་པ་ཅན། །",
            "གང་རུང་སློབ་མས་བླ་མ་ལེགས་བརྟགས་ནས།།",
            "སློབ་དཔོན་སྨིན་པའི་ལས་ཀྱིས་སློབ་མ་རྣམས། །",
            "དཀྱིལ་འཁོར་བཞི་ལ་རིམ་བཅུག་སློབ་དཔོན་བཞི། །",
            "རིམ་པར་བསྙེན་ནས་དབང་བཞི་རིམ་པས་བླང་། །",
            "བུམ་པ་གསང་བ་ཤེས་རབ་བཞི་པའི་དབང་། །",
            "རྣལ་འབྱོར་ཆེན་པོའི་རྒྱུད་འདིར་གྲགས་པ་ཡིན།།",
            ""
        ],
        [
            "དྲི་མ་བཞི་དག་ནུས་པ་བཞི་སྨིན་ལ༑།",
            "ཡོངས་སུ་སྨིན་པར་བཞག་པས་གང་གི་དེ།།",
            "བྱེད་ནུས་ཐབས་ལ་རྒྱལ་བས་དབང་བསྐུར་གསུངས།།",
            "དེ་ཕྱིར་དབང་བསྐུར་དེ་མེད་དངོས་གྲུབ་མེད།།",
            "གལ་ཏེ་ཆོ་གའི་གོ་རིམ་འདི་ཁོ་ནས། །",
            "སྨིན་བྱེད་གཞན་ལ་དེ་ཡི་ནུས་མེད་ན།།",
            "རྒྱལ་བས་ཆོ་ག་མི་མཐུན་ཅི་སྟེ་གསུངས།།",
            ""
        ],
        [
            "བསམ་པ་མཁྱེན་པས་སྨིན་བྱེད་སྣ་ཚོགས་བསྟན།།",
            "དེ་བས་མུ་བཞི་དབང་ལ་འཐད་བཞིན་དུ། །",
            "བརྩིས་པར་སྐྱོན་སྨྲེ་མཁས་པའི་བསྙོན་དོར་ཡིན།།",
            "བུམ་དབང་དཀྱིལ་འཁོར་རྡུལ་ཚོན་ལས་གཞན་པ། །",
            "དཔལ་ལྡན་དུས་ཀྱི་འཁོར་ལོར་གསུངས་བཞིན་དུ། །",
            "སྨིན་བྱེད་རྡུལ་ཚོན་ཉིད་དུ་བསྐུར་དགོས་པའི། །",
            "སྒྲུབ་བྱེད་གླེང་བ་རི་བོང་ཅལ་དང་མཚུངས།།",
            "འགའ་ཞིག་སྔགས་ལ་སྔོན་ཆོག་ད་ཆོག་འབྱེད།།",
            "རྒྱུད་དང་འཕགས་ཡུལ་གཞུང་ལས་དེ་མ་བཤད།།",
            "རྣལ་འབྱོར་རྒྱུད་དང་བླ་མེད་སྡོམ་པ་ལ།།",
            ""
        ],
        [
            "ཁྱད་པར་མེད་སྨྲ་རང་སྡོམ་རང་ཉིད་ཀྱི། །",
            "ཉམས་ལེན་དངོས་གཞི་ཡིན་པ་མ་ཤེས་གཏམ། །",
            "བུམ་དབང་དུས་རྫོགས་སྨྲ་བ་དེ་དང་མཚུངས།།",
            "ལ་ལ་སྡོམ་གཟུང་དུས་སུ་འདི་རྫོགས་ཟེར།།",
            "རིགས་སུ་མ་སྐྱེས་དེ་ཡི་བརྟུལ་ཞུགས་ཅི། །",
            "དབང་མེད་སྔགས་འདིའི་རྩ་ལྟུང་འབྱུང་བས་གནོད།།",
            "སློབ་དཔོན་བརྙས་དང་བཀའ་འདས་སྤུན་ལ་ཁྲོ།།",
            "བྱམས་བཏང་བྱང་སེམས་སྤོང་དང་ཆོས་ལ་སྨོད། །",
            "གསང་སྒྲོགས་ཕུང་པོ་བརྙས་དང་སོམ་ཉི་ཟ།།",
            "གདུག་ལ་བྱམས་ལྡན་དེར་རྟོག་སེམས་སུན་འབྱིན།།",
            ""
        ],
        [
            "མི་བརྟེན་བུད་མེད་སྨོད་རྣམས་རྩ་ལྟུང་ཡིན།།",
            "སློབ་དཔོན་རྣམ་གསུམ་སྙིང་ནས་སྨོད་པ་དང་། །",
            "བརྙས་དང་ཐུགས་དཀྲུགས་གང་ཡང་རུང་བས་སོ།།",
            "དེས་གསུངས་རྒྱལ་བས་བསྟན་པ་བླང་དོར་གནས། །",
            "གོ་ཞིང་ཁྱད་བསད་མི་མཐུན་སྤྱོད་དང་འབྲེལ།།",
            "འཆད་པ་ལ་ཡིན་སྤྱི་རིང་ཉེ་བ་དང་། །",
            "ནང་འདྲེས་སྤུན་ལ་ཁྲོས་སམ་འཁོན་དུ་འཛིན།།",
            "ཕྲག་དོག་བརྙས་པ་བྱས་དང་སུན་འབྱིན་ཡང་། །",
            "སེམས་ཅན་ཀུན་ལ་བརྩེ་བ་སྙིང་ནས་བཏང་།།",
            "དམ་བཅས་ལས་ཉམས་སེམས་བསྐྱེད་གཏོང་བར་གོ།།",
            ""
        ],
        [
            "སྐབས་མིན་ཆགས་པས་བསམས་བཞིན་ཁུ་བ་ཕྱུང་།།",
            "ལམ་ཚོལ་ལམ་ཞུགས་ལམ་ཆེན་གྲུབ་མཐའ་སྨོད། །",
            "སྣོད་དང་ཆོ་ག་མ་བྱས་མ་རྫོགས་དང་། །",
            "ཉམས་དང་ཟབ་མོས་འཇིགས་ལྔར་གསང་བྱ་བསྟན།།",
            "ཕུང་པོ་ལྔ་ལ་སྡང་དང་བརྙས་པ་དང་། །",
            "སྨོད་དང་གདུང་བས་ཡིད་མི་བདེ་སྐྱེད་པ། །",
            "གང་གི་རང་བཞིན་དག་པར་བཀྲི་བའི་ཆོས། །",
            "གཞི་ལམ་འབྲས་བུའི་ཚུལ་ལ་ཐེ་ཚོམ་ཟ།།",
            "མངོན་སྤྱོད་བྱ་འོས་ཡུལ་ལ་མཛའ་བའམ། །",
            "ཡན་ལག་ཚང་བ་ནུས་བཞིན་མ་བསྒྲལ་བ། །",
            "མིང་སོགས་བྲལ་ལ་ཇི་བཞིན་མི་འཇུག་པར། །",
            "དངོས་སམ་དངོས་མེད་དུ་རྟོག་རྒྱལ་བའི་ཆོས། །",
            "རྟོག་གེ་ངན་པས་རང་དབང་འཇལ་བ་ཡང་། །",
            "དད་གསུམ་ལྡན་ལ་ཉམས་དང་དོན་མི་བྱེད།།",
            ""
        ],
        [
            "སེམས་མི་བསྲུང་དང་ཆེད་དུ་བསླུ་བ་ཡིན།།",
            "སྐབས་བབ་ཡོ་བྱད་ལོངས་སྤྱོད་དམ་ཚིག་རྫས། །",
            "བརྟེན་དུ་ཡོད་བཞིན་བསམས་ནས་མི་བརྟེན་པ། །",
            "སྤྱི་དང་བྱེ་བྲག་ལ་ལྟོས་ཤེས་རབ་མ། །",
            "ངོས་དང་ལྐོག་ཏུ་སྙིང་ཚིམ་སྨད་གོ་ལའོ།།",
            "ཡུལ་བསམ་སྦྱོར་བ་དུས་དང་ཉེས་པ་དང་། །",
            "ལན་གྲངས་དྲུག་གིས་དེ་བསྒྱུར་བརྒྱད་ཅུ་བཞི། །",
            "ལྕི་འབྲིང་ཡང་བ་གསུམ་གྱིས་སླར་བསྒྱུར་བ། །",
            "ཉིས་བརྒྱ་ལྔ་བཅུ་རྩ་གཉིས་རྩ་ལྟུང་སྡེ། །",
            "ཡུལ་བསམ་སྦྱོར་བ་དུས་ཀྱི་ཤན་འདྲ་རྣམས། །",
            "དེ་ཆ་དེར་གཏོགས་ཕམ་ལྟུང་ལྕི་སྦོམ་དང་། །",
            "ཡན་ལག་ཉེས་བྱས་ཕྲ་མོའི་བརྩི་བས་ཤེས།།",
            "ན་དང་དབང་ཉམས་བྱ་བ་གཞན་གྱིས་དང་། །",
            "དོན་ཆེན་སྐྱེ་མེད་བརྟན་དང་དགོས་ལྡན་དང་། །",
            "ནུས་རྙེད་གནང་དང་བཀའ་བསྒོ་བར་ཆད་ལས། །",
            "ཐམས་ཅད་ཉེས་པ་མེད་པར་གསུངས་པ་ཡིན།།",
            "རིག་མ་བརྟེན་དགའ་ཚོགས་རྩོད་བདུད་རྩི་ལེན།།",
            ""
        ],
        [
            "གཞན་ལ་མི་སྟོན་དད་ལ་གཞན་གཏམ་བྱེད།།",
            "ཉན་ཐོས་ནང་འདུག་སྔགས་པ་ཡིན་ཟེར་དང་། །",
            "སྣོད་མིན་ལ་བཤད་ཡན་ལག་ལྟུང་བ་བརྒྱད། །",
            "མ་སྦྱངས་བདག་གིར་མི་བྱེད་རིག་མ་བསྟེན།།",
            "དེར་འཕྱ་བ་ཡང་ཚོགས་ཀྱི་ནང་དུ་རྩོད།།",
            "ཆོ་ག་མི་ལྡན་རིག་མའི་བདུད་རྩི་ལེན།།",
            "གསང་ཆོས་ཤེས་ཀྱང་བསམ་ངན་གྱིས་མི་སྟོན།།",
            "དད་ལྡན་ཆོས་དྲི་བ་ལ་གཞན་སྟོན་དང་། །",
            "ཉན་ཐོས་སོགས་ནང་ཞག་བདུན་འདས་པ་དང་། །",
            "གསང་སྔགས་དེ་ཉིད་མི་ཤེས་སྔགས་པར་སྨྲ།།",
            ""
        ],
        [
            "བསྙེན་སོགས་དག་པར་མ་བྱས་སྟོན་པ་དང་། །",
            "ཕྱི་ཆོས་ལ་མོས་དེ་ལ་གསང་བ་སྟོན།།",
            "གསང་རྫས་ཕྱག་རྒྱ་འཆིང་བ་མི་སྦེད་པའོ།།",
            "རང་ལྷ་དོར་དང་དུས་འདས་ལྷ་གཞན་དགའ།།",
            "རིག་བྱེད་ལ་ཞེན་མ་རྫོགས་རྫོགས་བྱེད་དང་། །",
            "འཇིག་རྟེན་ཆོས་ཆེད་ཁྱད་གསོད་གོང་མིན་ཚུལ། །",
            "ཕྲིན་ལས་མ་གཏོགས་དོན་མེད་གནས་བྱམས་གཏོང་།།",
            "དམན་སྤྱོད་ཟང་ཟིང་རྟོག་པ་ཡོངས་མི་འཛིན།།",
            "རང་སྤྱོད་དོར་བ་བཅོ་ལྔའོ་དམ་པ་བསྟེན།།",
            ""
        ],
        [
            "སྣོད་བརྟག་འདོད་ཕྱིར་གནོད་སྤངས་དཀོན་མཆོག་ནོར། །",
            "མི་ལེན་གཞན་དོན་མི་འདོར་བྱང་ཆུབ་དང་། །",
            "མི་མཐུན་དགེ་ལ་འཇུག་མིན་འཕོ་བ་ཤེས།།",
            "དེ་བཟློག་བདུན་ནོ་སྔགས་ལ་ཐེ་ཚོམ་ཟ།།",
            "ཐེག་པ་གསུམ་སྤངས་གཅིག་ཏུ་སྦྱོར་བ་དང་། །",
            "དེ་ཉིད་བཅུ་ལ་མི་གནས་དབང་བསྐུར་དང་། །",
            "བདུད་བརྟག་མི་མཁས་སེམས་པ་དུས་ལ་འདས།།",
            "ཕྲ་མོ་མི་བཤགས་དྲུག་སྟེ་ཉེར་བརྒྱད་བསྡེབས། །",
            "སློང་མོས་རྒྱུ་དང་རྣལ་འབྱོར་སྤང་བ་དང་། །",
            "རྒྱུན་དུ་མི་འདའ་དམ་ཚིག་སོགས་མི་བསྟེན།།",
            "བཞི་རྣམས་ཡན་ལག་ལྟུང་བ་དག་ཏུ་གསུངས།།",
            "འདོད་པའི་རྡོ་རྗེ་རྡོར་དྲིལ་ཕྱག་རྒྱ་དང་། །",
            "བླ་མ་གཟུང་བགྱི་རིན་ཆེན་ལ་སྦྱིན་པ། །",
            "འཁོར་ལོར་རྒྱལ་མཆོག་དམ་ཚིག་བསྐྱང་བ་དང་། །",
            "རལ་གྲི་མཆོད་བགྱི་ཆུ་སྐྱེས་རིགས་ལ་སྡོམ། །",
            "རྒྱལ་བ་སྐྱེད་མཛད་རིགས་ལ་བྱང་ཆུབ་སེམས། །",
            "སྲོག་གཅོད་མི་བདེན་གཞན་ནོར་བུད་མེད་།",
            ""
        ],
        [
            "ལྔ་སོགས་བརྟེན་དང་པདྨར་མི་སྨད་པ། །",
            "རིམ་བཞིན་རྡོ་རྗེ་རལ་གྲི་རིན་ཆེན་དང་། །",
            "པདྨ་འཁོར་ལོ་གྲི་གུག་རིགས་ལ་གསུངས།།",
            "ཡོ་བྱད་ལོངས་སྤྱོད་མཉམ་བཞག་རྗེས་སྤྱོད་བཞིར། །",
            "བསྡུས་ནས་རྡོ་རྗེ་དྲིལ་བུ་ཕྱག་རྒྱ་དྲུག །",
            "ཁ་ཊྭཱ་ཅང་ཏེའུ་པདྨའི་སྣོད་བགྲང་འཕྲེང་། །",
            "བྲིས་སྐུ་གླེགས་བམ་མཆོད་ཕྱིར་ཐོགས་དང་གཞན། །",
            "གླང་ཆེན་ལྤགས་སོགས་ཡོ་བྱད་དམ་ཚིག་ཡིན།།",
            "འདོད་པ་ལྔ་དང་ཤ་ལྔ་བདུད་རྩི་ལྔ། །",
            "བཏུང་བ་ལྔ་དང་ཕྱག་རྒྱ་ལྔ་ལོངས་སྤྱོད། །",
            "བདུན་ཅུ་རྩ་གཉིས་ཤ་ཡང་མཆོད་དུས་བརྟེན།།",
            "སྲོག་ཆགས་གསོད་དང་བརྫུན་གྱི་ཚིག་སྨྲ་དང་། །",
            "མ་བྱིན་པར་ལེན་གཞན་གྱི་བུད་མེད་བརྟེན།།",
            "རང་གི་ལུས་ལ་སྲོག་བཀག་སྲོག་གཅོད་དེ།།",
            ""
        ],
        [
            "ཕུང་སོགས་ཆོས་རྣམས་འོད་གསལ་གཞུག་ལ་དགོངས།།",
            "ཅིག་ཅར་སེམས་ཅན་ཀུན་གྱི་སྐད་སོ་སོར། །",
            "ཆོས་སྟོན་གཞོམ་མེད་སྒྲ་ནི་བརྫུན་སྨྲ་ཞེས། །",
            "རྟེན་འབྱུང་བདེན་མེད་སྟོན་པའི་ཕྱིར་གྱིས་གསུངས།།",
            "ལུས་ཀྱི་ཐིག་ལེ་བཞི་རྣམས་གསང་གནས་སུ། །",
            "བྱང་ཆུབ་སེམས་གཟུགས་གཅིག་གྱུར་དེ་ཉིད་ཀྱི། །",
            "ཤ་ཆེན་བཟའ་བ་འདུ་བྱེད་ཕུང་པོ་ནི། །",
            "སྒྲིབ་བྲལ་བྱེད་པ་སྐུ་དང་གསུང་ལ་ནི། །",
            "ངག་གི་ཐིག་བཞི་ལྟེ་བར་གཅིག་གྱུར་པས། །",
            "བཤང་གཅི་བཟའ་བ་གཟུགས་ཕུང་སྒྲིབ་བྲལ་དང་། །",
            "ཐུགས་ཀྱི་ཐིག་བཞི་སྙིང་ཀར་གཅིག་གྱུར་པས། །",
            "ཁུ་ཁྲག་བཟའ་བ་ཚོར་འདུ་སྒྲིབ་བྲལ་དུ། །",
            "བྱེད་པ་ཐུགས་ཀྱི་དམ་ཚིག་འདུས་པར་གསུངས།།",
            "དེ་སྟེང་ཡེ་ཤེས་ཐིག་བཞི་མགྲིན་པར་གཅིག །",
            "གོ་ཀུ་ད་ཧ་ན་བཟའ་མིག་སོགས་ལྔ། །",
            "ཁམས་དང་སྐྱེ་མཆེད་ཆོས་ཀུན་སྒྲིབ་བྲལ་དུ། །",
            "དག་པ་ཡེ་ཤེས་དམ་ཚིག་དུས་འཁོར་དུའོ། །",
            "སངས་རྒྱས་ཡེ་ཤེས་རང་སྟོབས་ཀྱིས་ལེན་ཕྱིར། །",
            "དེ་དག་མ་བྱིན་ལེན་དུ་བཞག་པ་ཡིན།།",
            "དངོས་གྲུབ་རྒྱུ་དང་དམ་ཚིག་རྣམས་བསྐྱང་དང་། །",
            "རིགས་གཞན་ཕོ་ཉར་མི་བགྲོད་གཉིས་མེད་དང་། །",
            "དམ་ཚིག་རྣམས་སྤྱོད་ཐོགས་པ་མེད་པ་དང་། །",
            "མི་མོའི་སྤྱོད་བསྲུབ་ཚངས་པར་སྤྱོད་པའི་ཞལ། །",
            "འདྲེན་པ་རྩ་ཡི་ཀུན་སྤྱོད་རྣམ་པ་བརྒྱད། །",
            "བདེ་མཆོག་ལས་གསུངས་ངེས་དོན་དེ་དབྱེ་ཡིན།།",
            ""
        ],
        [
            "རྣམ་ཀུན་སྟོང་ཉིད་རྡོར་སེམས་བུད་མེད་དེ།།",
            "མི་འགྱུར་བདེ་བ་རྙེད་པ་དེ་ལ་སྦྱོར།།",
            "གཞན་གྱི་བུད་མེད་རྟེན་གསུངས་དགོངས་པའི་དོན། །",
            "སྟོང་ཉིད་དང་ནི་འགྱུར་མེད་བདེ་བ་ཡི། །",
            "དམ་ཚིག་གཉིས་སམ་ཟུང་འཇུག་དམ་ཚིག་ཏུ། །",
            "སྔགས་ཀྱི་དམ་ཚིག་སྡོམ་པ་ཐམས་ཅད་བསྡུས།།",
            "སངས་རྒྱས་ས་ཡང་དམ་ཚིག་ཆེན་པོར་གསུངས།།",
            "སྟོང་ཉིད་དམ་ཚིག་ཀུན་རྫོབ་དབང་བྱས་དང་། །",
            "དོན་དམ་འགྱུར་མེད་ཟུང་འཇུག་དོན་གཅིག་ཏུ། །",
            "ཤེས་པས་མ་ཡེངས་ལམ་གྱིས་དེ་བསྒྲུབ་པ། །",
            "སྔགས་ཀྱི་དམ་ཚིག་ཀུན་གྱི་རྩ་བ་ཡིན།།",
            "དེ་ཕྱིར་རང་སེམས་འདུལ་བ་རྒྱལ་བས་ཀྱང་། །",
            "འདུལ་བའི་ཆོས་ཀྱི་ཉིང་ཁུ་ཡིན་པར་གསུངས།།",
            ""
        ],
        [
            "མཉམ་པར་བཞག་པའི་དམ་ཚིག་དེར་ཤེས་བྱ།།",
            "འཚེ་དང་མི་བདེན་གཞན་ནོར་གཞན་བུད་མེད།།",
            "མྱོས་པར་ཆང་འཐུང་ལྔ་དང་ཆོ་ལོ་རྩེ། །",
            "ཁ་ན་མ་ཐོའི་ཟས་ཟ་ཚིག་ངན་དང་། །",
            "འབྱུང་པོ་དང་ནི་ལྷ་མིན་ཆོས་ཀློག་དང་། །",
            "བ་གླང་བྱིས་པ་བུད་མེད་སྐྱེས་པ་དང་། །",
            "ལྷ་མིའི་བླ་མ་གསོད་ལྔ་གྲོགས་དང་རྗེ། །",
            "སངས་རྒྱས་དགེ་འདུན་ཡིད་བརྟན་བླ་མར་འཁུ། །",
            "ལྔ་དང་གཟུགས་སྒྲ་དྲི་རོ་རེག་བྱ་ལྔར། །",
            "ཆགས་རྣམས་མི་བྱེད་བརྟུལ་ཞུགས་ཉེར་ལྔ་ཡིན།།",
            "རྒྱུན་གྱི་བྱ་དང་མཆོད་པའི་དེ་ཉིད་དང་། །",
            "གསང་སྦ་རིག་པའི་ཕོ་ཉ་སྔགས་བཟླ་དང་། །",
            "ཞིང་ལ་གུས་དང་སྤྱོད་པའི་བརྟུལ་ཞུགས་དང་། །",
            "ཐོས་བསམ་དང་ནི་སྒྲུབ་པོ་བྱིན་བརླབ་དགུ། །",
            "མངོན་བརྗོད་བླ་མར་རྒྱས་གསུངས་གུར་ལས་ཀྱང་། །",
            "དཀོན་མཆོག་མི་སྤང་དམ་ཚིག་རྟག་ཏུ་སྤྱད།།",
            "རྡོར་དྲིལ་གཙུག་ཏོར་བཅང་དང་སྦྱིན་སྲེག་དང་། །",
            "དཀྱིལ་འཁོར་བཞེང་དང་རབ་གནས་གཏོར་མ་སྟེར།།",
            "སྔགས་བཟླ་བརྟུལ་ཞུགས་དམ་ཚིག་སེམས་ཅན་སྐྱོང་།།",
            ""
        ],
        [
            "སངས་རྒྱས་མཆོད་དང་ཛམ་ལར་ཆུ་སྦྱིན་དང་། །",
            "དགེ་ལས་ཚ་ཚ་འདེབས་པ་བཅུ་བཞིར་གསུངས།།",
            "གཞན་ཡང་དམ་ཚིག་འབུམ་སྡེ་རྒྱུད་ལས་གསུངས།།",
            "དེའི་ཕྱིར་རྒྱུད་གཞུང་བལྟ་ལ་ནན་ཏན་བྱ།།",
            "དབང་བདུན་གནས་ལ་རྩ་བའི་ལྟུང་བ་བྱུང་།།",
            "དེ་ཚེ་ལྷ་གྲངས་རེ་རེར་བཟླས་པ་ནི། །",
            "སུམ་ཁྲི་དྲུག་སྟོང་བྱས་ཕྱིས་བསྡམས་པས་།",
            "བུམ་གསང་གནས་པ་སྔོན་དུ་ཆད་ལས་སྤྱད།།",
            ""
        ],
        [
            "ཕྱིས་ནས་དཀྱིལ་འཁོར་ཞུགས་ནས་བཀའ་ནོད་བྱ།།",
            "དེ་ཚེའང་ཐུ་བོའི་མིང་ནི་ཆུང་ངུར་འགྱུར།།",
            "གོང་མ་གཉིས་གནས་བསོད་ནམས་ཚུལ་ཁྲིམས་ཀྱི། །",
            "ཚོགས་བསགས་སྡིག་བཤགས་རང་རྒྱུད་བྱིན་རླབས་ཀྱིས། །",
            "དག་བྱ་གཞན་གྱི་རྐྱེན་གྱིས་འདག་མི་ནུས།།",
            "ཚུལ་འདི་དང་པོའི་སངས་རྒྱས་རྒྱུད་ཆེན་དུའོ། །",
            "ཚོགས་ཞིང་ལ་བཤགས་དྲལ་བའི་སྔགས་རྒྱ་དང་། །",
            "བཀྲུ་བའི་རིམ་པ་གཏུམ་མོས་བསྲེག་པ་དང་། །",
            "མི་དམིགས་བསྒོམ་དང་དབང་བཞི་བླང་བ་དང་། །",
            "ཚོགས་སུ་ཞུ་དང་རྟེན་ལ་སྨྲེ་བ་དང་། །",
            "མཎྜལ་འབུལ་དང་མཆོད་རྟེན་བྱ་བ་དང་། །",
            "མེ་ལ་སྦྱངས་དང་གཏོར་མ་བཏང་བ་དང་། །",
            "གསང་སྔགས་བཟླ་དང་ཟབ་མོའི་བསམ་གཏན་དང་། །",
            "སྲོག་སྐྱབ་བཀའ་ཀློག་བླ་མ་བསྟེན་པ་དང་། །",
            "བདག་འཇུག་རྒྱལ་བའི་ཡིག་བརྒྱ་དུས་བཟང་བཟླས། །",
            "ཕུང་པོ་གསུམ་པ་རྡོར་སེམས་བླ་མ་དང་། །",
            "ཐིག་ལེ་ཕྲ་མོའི་རྣལ་འབྱོར་བསྒོམ་པ་སྟེ།།",
            "ཕྱིར་བཅོས་ཉེར་ལྔ་སྙིང་པོའི་རྒྱན་ལས་གསུངས།།",
            "རིམ་པ་གཉིས་ནི་གྲོལ་བྱེད་ལམ་ཡིན་ལ།།",
            ""
        ],
        [
            "སྤྱོད་པ་བཞི་ནི་དེ་ཡི་བོགས་འདོན་ཡིན།།",
            "དམ་ཚིག་སྐྱོན་མེད་བསྲུང་དེ་འདི་ཉིད་དམ། །",
            "བར་དོ་སྐྱེ་བ་གསུམ་པའི་བདུན་པ་དང་། །",
            "བཅུ་དྲུག་པ་ལ་ངེས་པར་འཚང་རྒྱ་གསུངས།།",
            "མཁའ་ལ་སྐར་མ་ཟླ་ཉི་འདུག་པ་ལྟར། །",
            "བླངས་པ་རིས་གསུམ་རྒྱུད་ལ་དེ་ལྟར་གནས། །",
            "དེ་འོད་གཅིག་ཟིལ་གཅིག་གིས་གནོན་པའི་དཔེས། །",
            "དགག་སྒྲུབ་གོང་མ་གཙོ་བོའི་བླང་དོར་བསྟན།།",
            "སྟོན་པའི་གཞུང་གི་ཆུ་གཏེར་ལ་ཞུགས་པས། །",
            "བརྗོད་ཚིག་ཀླུ་དབང་གཙུག་གི་ཡིད་བཞིན་ནོར། །",
            "ཐོབ་ནས་གཞན་ཕན་ཆེད་དུ་མཆོད་པ་འདི། །",
            "སྐལ་བཟང་དེད་དཔོན་པདྨ་དཀར་པོས་བྱས།།",
            "ཐར་ལམ་དོན་དུ་གཉེར་བས་སྐོམ་རྣམས་ལ།།",
            ""
        ],
        [
            "ལེགས་བཤད་འདི་ནི་བདུད་རྩིའི་ཆུ་གཏེར་ཏེ།།",
            "མཁས་དབང་སྙིང་ལ་ཀུན་དགའི་གཟུགས་བརྙན་ནི། །",
            "ཅི་ཡང་བྲི་བའི་རི་མོ་མཁན་དུའང་མཐོང་།།",
            "དགོས་དོན་རི་བོང་གཟུགས་ཀྱིས་རྣམ་མཛེས་པ། །",
            "ཚིག་དོན་འོད་དཀར་བྱེ་བས་ལེགས་བསྐོར་ནས།།",
            "བསྡུས་དོན་ཤར་རིའི་རྩེར་བཀོད་ཟླ་བ་འདི། །",
            "ཐུབ་བསྟན་ཀུ་མུད་གཉེན་དུ་གནས་གྱུར་ཅིག། ",
            "འདུལ་བ་ཀུན་ལས་བཏུས་པ་སྡོམ་པ་གསུམ་གྱི་རྒྱན་ལས། ",
            "དེ་བཞིན་གཤེགས་པའི་འདུལ་བ་རྣམ་པར་བཤད་པའི་",
            "ལེའུ་གསུམ་པ་སྟེ་རྫོགས་སོ།།།།",
            "སརྦ་མངྒ་ལ།། ",
            "དགེའོ།།",
            ""
        ],
        [
            "དགེའོ།།",
            ""
        ]
    ]
}